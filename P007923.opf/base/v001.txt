༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
W1GS60392
ImageGroup:
11 GS60394
n/a
LCCN:
n/a
ISBN:
Title:
བླ་མ་དགོངས་པ་འདུས་པ་ལས༔
སྔོན་འགྲོ་ཆོས་སྤྱོད་སོགས་ཀྱི་སྐོར
bla ma dgongs pa 'dus pa las: sngon 'gro chos spyod sogs kyi skor
Author:
སངས་རྒྱས་གླིང་པ་
Descriptor:
Original Publication:
sangs rgyas gling pa
n/a
n/a;n/a
gser ljongs bla ma rung Inga rig nang bstan slob grwa chen mo
||[bla rung sgar]
[2006?]
Place:
Publisher:
Date:
Volume:
Total Volumes:
TBRC Pages:
1
In/a
Introductory Pages:
Text Pages:
Scanning Information:
n/a
Scanned at M/S Satluj Infotech Images, E-45, Sector 27 Noida, District Gautam Buddha
Nagar, U.P. 201301 via New Delhi, IN for the Tibetan Buddhist Resource Center, 150 17th
st., New York, NY 10011, U.S.A 2006. Comments: TBS #25



༧
་ ༠ ཙ
+
-
- *
ཉི་
:
*
ཨཾ ༔ བླ་མ་དགོངས་པ་འདུས་པ་ལས༔ སྔོན་འགྲོ་
ཆོས་སྤྱོད་སོགས་ཀྱི་སྐོར་
བཞུགས་སོ། །
ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཞུ་རྒྱུ།
;
་
༤ རུ་
:
- -
༥



༄༅། །ཨོ་རྒྱན་སངས་རྒྱས་གླིང་པའི་རྣམ་ཐར་
མདོར་བསྡུས།
༄༅། །སྤྲུལ་པའི་གཏེར་སྟོན་ཆེན་པོ་ཨོ་རྒྱན་རིན་ཆེན་གླིང་པའམ་སངས་རྒྱས་གླིང་
པ་ནི་ལྷ་སྲས་དམ་འཛིན་རོལ་པ་ཡེ་ཤེས་རྩལ་གྱི་རྣམ་འཕྲུལ་ལས་ཀོང་པོའི་ཡུལ་གྱི་
བྱེ་བྲག་ཉང་པོའི་སའི་ཆ་ཨོ་རྒྱན་གྱི་སྒྲུབ་གནས་གྱིང་ཕུ་གཡུ་ལུང་གི་མདའ་གད་པ་
སྟེང་དུ་ཡབ་རྟ་འགྲིན་གྱི་སྤྲུལ་པ་ཁམས་ཞིག་སྟག་ལུང་སྨྱོན་པ་དང་། ཡུམ་རྡོ་རྗེ་ཕག་
མོས་བྱིན་གྱིས་བརླབས་པའི་མཚན་ལྡན་ཨ་ཧཱུྃ་རྒྱན་གྱི་སྲས་སུ་ལྕགས་ཕོ་འབྲུག་གི་
ལོར་བྲག་གསུམ་རྡོ་རྗེ་བྲག་ཏུ་ངོ་མཚར་བའི་ལྟས་དང་བཅས་སྐུ་འཁྲུངས། མཚན་
རིག་འཛིན་ཏུ་གསོལ། དགུངས་ལོ་ལྔ་པར་མཁན་པོ་གཞོན་ནུ་དཔལ་ལས་དགེ་
བསྙེན་གྱི་སྡོམ་པ་གསན། ཐུགས་རྗེ་ཆེན་པོའི་དག་སྣང་ཤར། ཡི་གེ་འབྲི་ཀློག་བརྡའ་
བསྟན་པ་ཙམ་གྱིས་མཁྱེན་པས་ཤིན་ཏུ་མཁས་ཀྱང་ཡབ་གྲོངས། ཡུམ་གྱིས་ཕ་ཡར་
གཞན་བསྟེན་པ་དེས་སྡང་བོ་བྱས་པས་འོ་བརྒྱལ་བར་བཞུགས་སྐབས་བུད་མེད་དམར་
མོ་ཞིག་གིས་ལུང་བསྟན་པ་ལྟར་ལོང་པོ་གྲོང་གསར་མདར་རྒྱལ་དབང་རོལ་པའི་རྡོ་
རྗེའི་མདུན་དུ་བྱོན། ཙཱ་རིའི་ཉེ་འདབས་དགོན་པ་བྱང་ཆུབ་གླིང་དུ་མཁན་པོ་བྱང་
ཆུབ་རྡོ་རྗེ་དང་སློབ་དཔོན་ཤཱཀྱ་ཡེ་ཤེས་ལས་རབ་ཏུ་བྱུང་བའི་མཚན་སངས་རྒྱས་་་་་
བཟང་པོར་གསོལ་བ་ལས་ཕྱིས་ཟབ་གཏེར་བཞེས་པ་ནས་སངས་རྒྱས་གླིང་པ་ཞེས་
ཡོངས་སུ་གྲགས། མཁན་སློབ་དེ་གཉིས་ལས་བཀའ་ཆོས་མང་དུ་གསན། རྗེ་རོལ་



པའི་རྡོ་རྗེ་དབུས་ནས་ཕྱིར་ཕེབས་དུས་བླ་མ་བྱང་ཆུབ་རྡོ་རྗེ་ལ་ཁྱོད་ཀྱི་དབོན་པོ་མ་
འདི་ང་ལ་ཕུལ་གསུངས་པ་ལྟར་ཕུལ་བས་ཤིན་ཏུ་མཉེས་ཤིང་འགྲོ་བ་མང་པོའི་་་་་
འདྲེན་པར་ལུང་བསྟན། ལྷ་སར་ཕེབས་སྐབས་སྤྱན་རས་གཟིགས་དང་ལྷག་པར་
སློབ་དཔོན་རིན་པོ་ཆེ་ཞལ་མཇལ་བ་ནས་བཟུང་ཡང་ཡང་མཇལ་ཞིང་ལོ་གསུམ་་་་་
སྒྲུབ་པའི་དམ་བཅའ་མཛད། བླ་མ་བྱང་རྡོར་སྐུ་གཤེགས་ནས་ཙཱ་རི་རབ་ཡོ་བ་མཁས་
གྲུབ་བླ་མ་ཆོས་ཀྱི་བློ་གྲོས་རྩར་བྱོན་ནས་ཐུགས་སྲས་གྱུར་སྐབས་དབུས་སུ་ཕེབས་
པའི་ཤུལ་ལྷུན་གྲུབ་སྟེང་གི་ཕུར། བཅད་རྒྱར་བཞུགས་པའི་ནུབ་གཅིག་གཏེར་སྲུང་
བཙན་རྒོད་ཆེན་པོས་ཤོག་དྲིལ་གསུམ་དངོས་སུ་ཕུལ་བ་གཏེར་གྱི་ཁ་བྱང་ལུང་བསྟན་
གཏེར་སྒྲུབ་བྱ་ཚུལ་ཞལ་གདམས་རྣམས་བྱུང་བ་ལྟར་བླ་མས་ཀྱང་མཐུན་རྐྱེན་སྩལ་
ཅིང་གཏེར་སྒྲུབ་ཚུལ་བཞིན་ཏུ་གནང་བས་ཨོ་རྒྱན་མཁའ་འགྲོའི་ཚོགས་དང་བཅས་
པས་དབང་བསྐུར་ལུང་བསྟན་རྗེས་སུ་གནང་བ་མཛད་པ་ལྟར། ཤིང་ཡོས་འབྲུག་གི་
ལོ་སྟོན་ཟླ་ར་བའི་ཉི་ཤུ་ལྔ་ལ་སྤུ་རི་ཕུག་མོ་ཆེ་ནས་བོད་ཡུལ་ས་འོག་ཀུན་གྱི་གཏེར་
གཅིག་བཀའ་འདུས་བར་མ་བླ་མ་དགོངས་པ་འདུས་པའི་གཞུང་དང་མན་ངག
ཐུགས་རྗེ་ཆེན་པོའི་ཆོས་སྐོར་བཅས་གདན་དྲངས། བླ་མ་ལ་གཟིགས་ཕུལ་བས་
ཤིན་ཏུ་མཉེས་ནས་གསན་ཅིང་ཐུགས་ཉམས་བཞེས་པས་ཆོས་བདག་གི་ཐོག་མར་
གྱུར། དེ་ནས་རིམ་བཞིན་ལོ་དེ་ཉིད་ནས་བཟུང་། དཀར་ཟུག་འཕྲང༌། རྗེ་བོ་རོང་།
རྩེ་ཆེན་བྲག ལོང་པོ་བྱང་སྡེ་འབུམ་པ། ལང་པོ་ཀ་མདའ་འཕྲང་། རྐྱེན་གྱི་དཀར་
སྟེང་འཕྲང་སོགས་ནས། ཕུར་སྒྲུབ་ཐུགས་ཀྱི་ཉིང་ཁུ། གཏད་ཁྲམ་རུ་སྦལ་ནག་པོ།



རྟ་འགྲིན་ནག་པོ་སོགས་དང་། ཐུགས་རྗེ་ཆེན་པོ་ཡང་གསང་བླ་མེད། རྫས་གཏེར་
དམ་རྫས་རིལ་བུ། ཨོ་རྒྱན་གྱི་འདྲ་འབག ཟངས་བུམ་གསེར་གྱིས་བཀང་བ།
ལྕགས་ཕུར། དེ་བཞིན་གཤེགས་པའི་འཕེལ་གདུང་ཉེར་གཅིག་སོགས་སྤྱན་དྲངས།
ཀོང་པོ་མཆིམས་ཡུལ་གྱི་གཏེར་བཞེས་དུས། གཏེར་སྟོན་དྲི་མེད་ལྷུན་པོའང་མཁའ་
འགྲོའི་ལུང་བསྟན་གྱིས་བསྐུལ་བ་ལྟར་དེར་ཕེབས་ནས་ལྷན་ཅིག་ཏུ་ཕྱག་རྡོར་གོས་
སྔོན་ཅན་དང་། ངན་སྔགས་མོན་པ་དགུ་རྒྱུག ཨོ་རྒྱན་ཡབ་ཡུམ་གྱི་བྱང་སེམས་
སོགས་བཞེས། སྤུ་རི་རིན་ཆེན་འབར་བ་ནས་འཕགས་པ་སྤྱན་རས་གཟིགས་ཀྱི་ཆོས་
སྐོར་དང་། བྱ་རྒོད་གཤོང་ནས་ཐུགས་རྗེ་ཆེན་པོའི་ཆོས་སྐོར་དང་། བཅུད་ལེན་སྐོར།
དབང་ཕྱུག་རླུང་ཞབས་སོགས་བཏོན། བྱང་ཆུབ་གླིང་པ་དཔལ་གྱི་རྒྱལ་མཚན་གྱི་
ལུང་བསྟན་ཀྱང་གཏེར་ཁ་འདི་ནས་བྱུང་སྟེ་ལ་སྟོད་དུ་ལྟ་བར་མངགས་པས་གཏེར་
སྟོན་དང་མཇལ་བས་ཡིད་ཆེས་བརྙེས། གཞན་ཡང་ཙཱ་རི་ནས་ཀླུ་རྒྱལ་མགྲིན་བཟང་
སྒྲུབ་ཐབས་དང་། དགྱེར་བྱེ་མ་དཀར་པོ་ནས་ཚེ་སྒྲུབ་ཉི་ཟླ་ཁ་སྦྱོར་སོགས་བཏོན།
རྒྱལ་གཤིན་རྗེའི་རྦ་དོང་ནས་གཏེར་སྟོན་དྲི་མེད་ལྷུན་པོ་དང་ཕྱོགས་གཅིག་ཏུ་གཤིན་
རྗེ་ཚེ་བདག་ཐུན་ཕོག་འགྱེལ། ཨོ་རྒྱན་གྱི་ལས་ཕུར་གདེངས་ཆོག་སོགས་སྤྱན་དྲངས།
རྩེ་ལྷ་སྒང་དུ་རྗེ་རོལ་པའི་རྡོ་རྗེ་མཇལ་བར་ཕེབས་པས་རྫ་བ་གཏེར་ཅི་འདྲ་ཐོན་་་་་
གསུངས། ཐུན་ཕོག་འགྱེལ་དང་། ལྕགས་ཕུར་གདེངས་ཆོག་སོགས་ཀྱི་ལོ་རྒྱུས་ཞུས་
པས། དེ་ཙམ་མི་བདེན་ན། བདེན་ན་ཕུག་རོན་འདི་ལ་གྱིས་དང་གསུངས། དེར་
ཟན་ལ་ཕུག་རོན་གཟུགས་བཅོས་ནས་ལྕགས་ཕུར་བ་སྣུན་པས། ཕུག་རོན་གཤོག་
མ



ཐབ་ཐབ་ས་ལ་ལྟུང་བྱུང་བ་དང་རྗེ་རོལ་པའི་རྡོ་རྗེའི་ཞལ་ནས། དེ་འདྲ་བའི་ངན་
སྔགས་གཏེར་བཏོན་ནས་ཅི་བྱེད་ཕར་སྦོས་ཤིག་གསུངས། གཏེར་སྟོན་གྱིས་ཀྱང་
འོར་ཤོད་རླུང་སྒྲོམ་འབར་བ་གཏེར་དུ་སྦས་སོ། །དེ་ནུབ་རོལ་པའི་རྡོ་རྗེའི་མཚན་
ལམ་དུ། ཨོ་རྒྱན་རིན་པོ་ཆེ་ཐུགས་ཤིན་ཏུ་ལོག་པའི་ཚུལ་གྱིས། ཁྱོད་ཀརྨ་པ་དགེ་
སློང་སྙིང་རྗེ་ཅན། ང་ཨོ་རྒྱན་པདྨ་སྔགས་པ་ཞེ་ནག་ཅན་ཏེ། མ་འོངས་པ་ན་ཁྱོད་
ཀྱིས་བསྟན་པ་ལ་ཕྱིའི་རྒྱ་མ་རལ་ཀྱང་ནང་གི་བཙའ་མི་ཐུབ་པའི་དུས་ཁྱེད་ལ་དགོས་
པར་འདུག་བསམ་པ་ཡིན་ཀྱང་ཁྱེད་ཀྱིས་སླར་སྦེད་དུ་བཅུག་འདུག་པས་ད་ཁྱེད་རང་
གིས་བསྟན་པ་མཐའ་འཁྱོངས་པར་མཛོད་དང་གསུངས་ནས་བཀའ་བཀྱོན་པར་བྱུང་
བས་ཀརྨ་པའང་ཐུག་ཤིན་ཏུ་མ་བདེ་ནས་གཏེར་སྟོན་སར་བང་མི་བཏང་ནས་ཡར་
ཁྱེར་ཤོག་གསུངས་ཀྱང་གཏེར་སྦས་ཚར་ཞིང་འདོན་པར་བསྐུལ་ཡང་གཏེར་སྟོན་
གྱིས་ཀྱང་འདོན་པར་མ་མཛད་དོ། །གཞན་ཡང་ཨོ་རྒྱན་སྒྲུབ་ཕུག་ནས་རྫོགས་ཆེན་
སྙིང་པོ་བསྡུས་པ་དང་། ཀོང་པོ་དམ་དམ་དུལ་དུལ་ནས་དགོངས་འདུས་རྩ་བའི་རྒྱུད་
དྲུག བསམ་ཡས་མཆིམས་ཕུ་ནས་ཨུ་རྒྱན་སྐུ་ཚབས་ཁྱད་འཕགས་དང་། འོར་ཤོད་
རླུང་སྒྲོམ་ནས། ནོར་བུ་སྟག་ཤ་དེ་བ་དང་མཁའ་འགྲོའི་སྐུ་རྒྱན་སོགས་གདན་དྲངས་
ཏེ། དགུང་ལོ་ཉེར་ལྔ་ནས་སུམ་ཅུ་རྩ་གཉིས་ཀྱི་བར་ལ་གཏེར་ཁ་ཆེན་པོ་བཅོ་བརྒྱད་
བཞེས་ཤིང་གཞན་ཡང་ཕྲན་ཚེགས་ཀྱི་གཏེར་ནི་གྲངས་ཀྱིས་མི་ཆོད་པ་ཞིག་བཞེས་
ཏེ་ཐམས་ཅད་སྨོས་ཀྱིས་མི་ལོང་ངོ༌། །མེ་ཏོག་གི་ཆར་དང་། འཇའ་མཚོན་གྱི་གུར་
ཁྱིམ་དང་། རོལ་མོའི་སྒྲ་དང༌། མཁའ་འགྲོས་གཟུགས་སྟོན་པ་སོགས་བྲེང་ཆགས་



སུ་བྱུང་། རྡོ་རྗེ་ཕག་མོ་མཁའ་འགྲོ་བཅུ་གསུམ་དང་བཅས་པས་ལུང་བསྟན་ལྟར་
དགོངས་འདུས་པསྟི་བཅུ་གསུམ་ངེས་པ་ཅན་རྩི་གྲས་དམར་པོ་མཛད་པ་ལྟར་ད་ལྟའི་
བར་མཛད་སྲོལ་སྣང་། ལུང་བསྟན་ལས། བསྐྱེད་རིམ་བརྟན་པ་ཐོབ་པ་བྱེ་བ་འབུམ
མངོན་སུམ་གྲུབ་པའི་རྟགས་ཐོན་འབུམ་ཕྲག་བརྒྱད༔ ཟག་མེད་སྒྱུ་ལུས་གྲོལ་བ་ཁྲི་
ཕྲག་དགུ༔ དངོས་གྲུབ་སྣ་རེ་ཐོབ་པ་དུང་ཕྱུར་བརྒྱ༔ ཐར་པའི་ས་བོན་ཐེབས་པ་
རྩིས་ལས་འདས༔ དུས་གཅིག་མ་ཡིན་བརྒྱུད་མར་རིམ་བཞིན་འབྱུང་༔ ཞེས་སོགས་
ཞིབ་པར་གསུངས་པ་ལྟར་དགོངས་འདུས་ཁོ་ན་ལའང་གཙོ་བོར་བཀའ་བབས་བརྒྱུད་
པའི་ཆུ་བོ་ཆེན་པོ་ཉི་ཤུ་ཡོད་པར་གྲགས། གཏེར་ཆོས་གཞན་དང་གཞན་གྱི་ཆོས་
བདག་སོགས་རྩིས་ལས་འདས་པ་བཞུགས་ཤིང་། ཀུན་གྱི་གཙོ་བོ་ནི་རྒྱལ་བའི་དབང་
པོ་ཞྭ་ནག་ཅོད་པན་འཛིན་པ་བཞི་པ་ཀརྨ་རོལ་པའི་རྡོ་རྗེ་དང་། དེ་བཞིན་ཏུ་ཞྭ་དམར་
བ་མཁའ་སྤྱོད་དབང་པོ། སྣེ་གདོང་གོང་མ་ཆེན་པོ། ས་སྐྱ་བླ་མ་དམ་པ་བསོད་ནམས་
རྒྱལ་མཚན། གཡག་སྡེ་པཎ་ཆེན། ཇོ་སྟན་མཁན་ཆེན་བསོད་ནམས་བཟང་པོ། འབྲི་
གུང་ཆོས་ཀྱི་རྒྱལ་པོ་སོགས་མི་ཆེན་བླ་ཆེན་ཆེ་དགུ་བགྲངས་བ་ལས་འདས་ཤིང་།
ཁྱད་པར་དུ་རྒྱ་ནག་ཏཱ་མིང་རྒྱལ་པོས། ཀརྨ་པ་དེ་བཞིན་གཤེགས་པ་གདན་དྲངས་
པའི་ཚེ་ཞུ་ཡིག་ཏུ་ཨོ་རྒྱན་གྱི་གྲུབ་ཐོབ་པདྨ་འབྱུང་གནས་ཀྱི་གཏེར་ཆོས་དྲི་མ་མེད་
པ་ཞིག་གདན་དྲོངས་ཤོག་ཞུས་པ་བཞིན། ཆོས་རྗེ་དེ་བཞིན་གཤེགས་པས་ཟབ་
ཆོས་དགོངས་པ་འདས་པ་དང་། ངོ་མཚར་མཐིང་གི་བུམ་པ། དམ་ཚིག་གསེར་གྱི་རྡོ་
རྗེ་རྣམས་བསྣམས་ནས་བྱོན་ཏེ་རྒྱལ་པོ་ལ་ཕུལ་བས་རྒྱལ་པོ་ཐུགས་ཤིན་ཏུ་དགྱེས་



ནས་སྒལ་ཚིང་གི་དམ་དང་། ན་བཟའ་ཁྱད་པར་ཅན་སོགས་ཕུལ་བར་གྲགས། ཁྱད་
པར་སྐུའི་སྲས་ཡེ་ཤེས་རྡོ་རྗེ་དང་། ཆོས་བདག་སློབ་མའི་གཙོ་བོ་བྱ་ཁྱུང་བ་དཔལ་
ལྡན་སེང་གེ་གཉིས་ལས་སྲས་བརྒྱུད་དང་སློབ་བརྒྱུད་མཁས་གྲུབ་རིམ་པར་བྱོན་པ་
དང༌། རྩེ་ལེ་གོང་འོག མདོ་ཁམས་ཏ་བླ་སྔ་ཕྱི་སོགས་ལས་བརྒྱུད་དེ་དགོངས་འདུས་
གཙོར་གྱུར་ཟབ་གཏེར་རྣམས་གངས་ཅན་ལྗོངས་ཁྱབ་པ་ཙམ་གྱི་དར་སྲོལ་ཤིན་ཏུ་
ཆེ་བས་ཨོ་རྒྱན་ཆེན་པོའི་ཕྲིན་ལས་རྒྱས་པར་སྤེལ་བའི་ཕྱིར་སྤྲུལ་པའི་གཏེར་སྟོན་
འགྲན་ཟླ་དང་བྲལ་བར་མངོན། སྙིམ་ཕུ་བདེ་ཆེན་བསམ་འགྲུབ་ཀྱི་དགོན་པ་བཏབ་
ནས་གདན་སའི་མཐིལ་དེར་མཛད། བདུད་རྩི་སྨན་གྱི་སྒྲུབ་པ་མཛད་པས་གཞན་
ལས་ཁྱད་པར་འཕགས་པའི་རྟགས་དང་ཆོ་འཕྲུལ་མངོན་དུ་སྣང་བ་ལྟར་དེང་སང་
ཡང་ཕབ་རྒྱུན་བཞུགས་པར་སྣང་། དེ་ལྟ་བུའི་ཚུལ་གྱིས་བསྟན་འགྲོའི་དོན་མཐའ་
ཡས་པ་མཛད་ནས་དགུངས་ལོ་ལྔ་བཅུ་ང་བདུན་པ་མེ་ཕོ་བྱི་བའི་ལོ་ཧོར་ཟླ་གསུམ་
པའི་གནམ་གང་གི་ཉིན་དགོན་པ་བྱང་ཆུབ་གླིང་དུ་དགོངས་པ་ཆོས་ཀྱི་དབྱིངས་སུ་
ཐིམ་མོ། །



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨོྃ༔ བླ་མ་དགོངས་པ་འདུས་པ་ལས༔ དམ་ཚིག་
རྣམ་བཤད་རྒྱ་མདུད་ཞེས་བྱ་བ་
བཞུགས་སོ༔
༔ ༔ཏརྒ་སྤཧཱཐགགྷཐ།ག༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ བླ་མེད་བྱང་ཆུབ་སྒྲོད་པ་ཡི༔
ལམ་གྱི་མཐར་ཐུག་སྨིན་གྲོལ་ཏེ༔ དེའི་སྲོག་གམ་རྩ་བ་ནི༔ དམ་ཚིག་ཡིན་གྱི་དེ་
དོན་བརྗོད༔ འདིར་ཐེག་པ་ཐམས་ཅད་ཀྱི་ཡང་རྩ༔ གསང་སྔགས་བླ་མེད་ཀྱི་སྙིང་པོ༔
ཐར་པ་དང་ཐམས་ཅད་མཁྱེན་པའི་སར་སྒྲོད་པའི་ལམ་མཆོག་གི་རྒྱུད་ལ་ཞུགས་པ་
རྣམས་ཀྱིས༔ ཚུལ་ཁྲིམས་ཀྱི་བསླབ་པ་དང་༔ ཏིང་ངེ་འཛིན་གྱི་བསླབ་པ་དང་༔ ཤེས་
རབ་ཀྱི་བསླབ་པ་དང་གསུམ་ལ་གནས་པར་བྱས་ནས༔ བདག་གཞན་ཐམས་ཅད་
ཀྱི་དོན་མངོན་དུ་བྱེད་པའི་འགག་དོན༔ དཔེར་ན་རྒྱ་མདུད་ཀྱི་ཆ་རོག་དང་འདྲ་བས༔
དམ་ཚིག་ཉིད་དེ༔ དེའི་རྣམ་པར་བཤད་པ་འདི་ལ་སྤྱི་དོན་བཅུ་གཅིག་ལས༔ དང་པོ་
དམ་ཚིག་གི་ངོ་བོ༔ གཉིས་པ་རྣམ་གྲངས༔ གསུམ་པ་སྲུང་བའི་ཐབས༔ བཞི་པ་
ཉམས་པའི་རྒྱུ༔ ལྔ་པ་ཉམས་པའི་རྟགསཿ དྲུག་པ་ཉམས་པའི་སྐྱོན༔ བདུན་པ་མ་
ཉམས་པའི་ཡོན་ཏན༔ བརྒྱད་པ་ཉམས་ན་སྐོང་བའི་ཐབས༔ དགུ་པ་དམ་ཚིག་ཆེན་
པོའི་དཔེ༔ བཅུ་པ་དམ་ཚིག་མདོར་བསྡུས་ཏེ་བཤད་པཿ བཅུ་གཅིག་པ་དམ་ཚིག་གི་
འབྲས་བུ་མཐར་ཐུག་བསྟན་པའོ༔ ས་མ་ཡཱ༔ སྤྱི་དོན་དང་པོ་དམ་ཚིག་གི་ངོ་བོ་ལ་
གསུམ༔ ངོ་བོའི་ངོ་བོ༔ ངོ་བོའི་ངེས་ཚིག༔ ངོ་བོའི་རྣམ་གྲངས་སོ༔ དང་པོ་ནི༔ དམ་
ཚིག་བསྲུང་བར་བྱ་བའི་དོན་ཐམས་ཅད་ལས་མི་འདའ་བར་བྱེད་པ་ནི༔ དམ་ཚིག་
གི་ངོ་བོའོ༔ གཉིས་པ་ངེས་ཚིག་ནི༔ གང་བསྲུང་བར་བྱ་བ་ཐམས་ཅད་ཚུལ་ལྡན་དུ་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བསྲུངས་ན་དམ་ཞིང་༔ གལ་ཏེ་དེ་རྣམས་ལས་ཉམས་པར་གྱུར་ན་ཚིག་པས་ན༔ དམ་
ཚིག་ཞེས་རྣམ་པར་ངེས་པའོ༔ གསུམ་པ་ནི༔ རྩ་བ་བྱང་ཆུབ་ཀྱི་སེམས་དང་༔ སྐུ་
གསུང་ཐུགས་དང་བཞི་ནི༔ ཐུན་མོང་མ་ཡིན་པ་སྟེ༔ ཐུན་མོང་པ་ནི༔ ཡན་ལག་གཉིས་
དང་བཅས་པས་ཉེ་བར་འབྲེལ་བའོ༔ སྤྱི་དོན་གཉིས་པ་དམ་ཚིག་གི་རྣམ་གྲངས་ལ༔
སྤྱི་དང་བྱེ་བྲག་གཉིས་ལས༔ སྤྱིར་དམ་ཚིག་ཞེས༔ སེམས་ཅན་ཐམས་ཅད་ཀྱི་རྟོག་
པ་འདུལ་བའི་ཆེད་དུ་སྟེ༔ ཇི་སྙེད་སེམས་ཅན་གྱི་གྲངས་ཅི་ཡོད་པ་ལྟར༔ དེ་སྙེད་དུ་
ལོག་པར་རྟོག་པ་བསམ་གྱིས་མི་ཁྱབ་པས༔ དེས་ན་ལོག་རྟོག་འདུལ་བའི་གཉེན་
པོར་དམ་ཚིག་ཉིད༔ རྣམ་གྲངས་རྒྱལ་བ་ཉིད་ཀྱིས་ཀྱང་༔ བརྗོད་པར་དཀའ་སྟེ༔
འོན་ཀྱང་ལམ་ལ་ཞུགས་པ་རྣམས་ཀྱི་དོན་དུ༔ བྱེ་བྲག་ཅུང་ཞིག་མདོར་བསྡུས་ཏེ་
སྟོན་པ་ནི༔ བྱང་ཆུབ་སེམས་དཔའི་དགེ་འདུན་དང་༔ འཕགས་པའི་དགེ་སློང་གི་
དགེ་འདུན་ཏེ༔ དགེ་འདུན་སྡེ་རྣམ་པ་གཉིས༔ སློབ་དཔོན་དྲུག༔ མཆེད་བཞི་སྟེ་སྐུ༔
སྔགས་གསུམ༔ ཕྱག་རྒྱ་བཞི་ནི་གསུང་༔ གསང་བཅུ་ནི་ཐུགས༔ དེ་ལྟར་སྐུ་གསུང་
ཐུགས་གསུམ་རྩ་བ ཡན་ལག་ཉི་ཤུ་རྩ་ལྔ་ལས༔ སྤྱད་པར་བྱ་བ་ལྔ༔ མི་སྤོང་བ་ལྔ༔
དང་དུ་བླང་བ་ལཿ བསྒྲུབ་པར་བྱ་བ་ལྔ༔ ཤེས་པར་བྱ་བ་ལྔ་རྣམས་སོ༔ དེ་ལྟར་རྩ་
བ་དང་ཡན་ལག་གཉིས་ནི༔ ཐུན་མོང་མ་ཡིན་པ་སྟེ༔ ཐུན་མོང་གི་དམ་ཚིག་ནི༔ ས་
མ་ཡཱ་འབུམ་སྡེ་ལས་མདོར་བསྡུས་པསཿ བདག་དོན་ཉེར་གཅིག གཞན་དོན་བཞི་
བཅུ་ཞེ་བཞིར་འདུས་པསཿ དེ་ནི་བཅུ་པ་མདོར་བསྡུས་སུ་བྱུང་ངོ༔ སྤྱི་དོན་གསུམ་པ་
སྲུང་བའི་ཐབས་ལ༔ རྩ་བ་དང་ཡན་ལག་གཉིས་ལས༔ དང་པོ་རྩ་བ་ལ་ཡང་བཞི༔
རྩ་བ་བྱང་ཆུབ་སེམས་ཀྱི་དམ་ཚིག་དང་༔ རྩ་བ་སྐུ་གསུང་ཐུགས་ཀྱི་དམ་ཚིག་གོ༔
རྩ་བ་བྱང་ཆུབ་སེམས་ཀྱི་དམ་ཚིག་ནི༔ ཀུན་རྫོབ་བྱང་ཆུབ་སེམས་ལ༔ དོན་དམ་
བྱང་ཆུབ་སེམས་ཀྱིས་རྒྱས་ཐེབ་ཅིང་༔ ཡེ་གདོད་མ་ནས་ལུས་ལྷའི་རང་བཞིན༔
，



སྔོན་འགྲོ་ཆོས་སྤྱོད་སོགས་ཀྱི་སྐོར།།
ངག་སྔགས་ཀྱི་སྒྲ༔ སེམས་ཆོས་ཉིད་ཀྱི་ངང་ཚུལ་ཅན་ལསཿ གང་དུ་ཡང་མ་གཡོས༔
མ་འདས་པའི་ཀློང་དུ་གྱུར་པ་ལསཿ སེམས་ཅན་ཐམས་ཅད་ཀྱི་ལུས་ངག་ཡིད་གསུམ་
ཀྱང་དེ་ལྟ་བུའི་རོལ་བ་ལས་མ་འདས་པའི་ཕྱིར་ན༔ དམ་ཚིག་མ་བསྲུངས་པའི་ཡེ་
བསྲུངས་ཆེན་པོར་ལྷུན་གྱིས་གྲུབ་པའོ༔ དེ་ལྟ་བུའི་མཚན་ཉིད་ཅན་དུ་མ་ཤེས་ན༔
ཐེག་པ་ཆེན་པོའི་རྣལ་འབྱོར་པའི་གྲལ་དུ་མི་ཚུད་ཅེས་ གླང་ཆེན་རབ་འབོག་གི་རྒྱུད་
ལས་ གྲགས་སོ༔ རྩ་བ་སྐུའི་དམ་ཚིག༔ གསུང་གི་དམ་ཚིག༔ ཐུགས་ཀྱི་དམ་ཚིག་
གོ༔ དང་པོ་སྐུའི་དམ་ཚིག་གིས་སློབ་དཔོན་གྱི་དབྱེ་བ་བསྟན་པ་དང་༔ མཆེད་གྲོགས་
ཀྱི་དབྱེ་བ་དང་༔ དམ་ཚིག་སྲུང་ཐབས་བསྟན་པ་དང་གསུམ་ལས༔ དང་པོ་སློབ་
དཔོན་གྱི་དབྱེ་བ་ནི༔ སྤྱིར་གཅེས་ཀྱི་བླ་མ་དང་གཅིག༔ འདྲེན་པའི་བླ་མ་དང་གཉིས
དམ་ཚིག་དབང་གི་བླ་མ་དང་གསུམ༔ ཆགས་ཉམས་སྐོང་བའི་བླ་མ་དང་བཞི༔ ཤེས་
རྒྱུད་འགྲོལ་བའི་བླ་མ་དང་ལྔ༔ མན་ངག་ལུང་གི་བླ་མ་དང་དྲུག་གོ༔ མཆེད་བཞི་ནི
སྤྱི་ཡི་མཆེད༔ རིང་བའི་མཆེད༔ ཉེ་བའི་མཆེད༔ འདྲེས་པའི་མཆེད༔ དེ་རྒྱས་པར་
འོག་ནས་འབྱུང་ སྲུང་ཐབས་ནི༔ སྐུའི་དམ་ཚིག་སློབ་དཔོན་ལ་སྲུང་བ་སྟེ༔ རང་གི་
རྗེ་དཔོན་དང་ ཕ་མ་ཁུ་བོ༔ མཛའ་བཤེས་སྣག་གི་གཉེན་མཚམས་སམ༔ དེ་བས་
ཀྱང་མིག་སྙིང་ལུས་སྲོག་ལས་ལྷག་པའི་ཚུལ་དུ་གཅེས་པར་ལྟ་སྟེ༔ ལུས་ངག་ཡིད་
གསུམ་གྱི་སྒོ་ནས་གཡོ་སྒྱུ་ཟོལ་ཁྲམ་ལ་སོགས་མེད་པར་ཡི་དམ་གྱི་ལྷ་ལྟར་དུས་དང་
རྣམ་པ་ཐམས་ཅད་དུ་བསམ་ཞིང་༔ རང་གི་ལུས་ངག་ཡིད་གསུམ་གྱི་སྒོ་ནས༔ དམ་
ཚིག་བསྲུང་ཚུལ་རྒྱས་པར་འོག་ནས་འབྱུང་བ་ལྟར་བྱ༔ བདེ་གཤེགས་སྙིང་པོའི་སྤུན་
ཞེས༔ སེམས་ཅན་ཐམས་ཅད་ཀྱི་རྒྱུད་ལ་བདེ་གཤེགས་སྙིང་པོ་རང་ལ་ཡོད་པ་ལྟར་
ཡོད་པས རང་དང་ཁྱད་མེད་ཅིང་༔ མ་འོངས་པའི་དུས་སུ་ཡང་ ཐམས་ཅད་སངས་
རྒྱས་ཀྱི་དབྱིངས་སུ་དུ་མ་རོ་གཅིག་པའི་ཕྱིར་ན༔ སྤྱིའི་མཆེད་ཡིན་པས༔ དེའི་དམ་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཚིག་སྲུང་ཐབས༔ དཔེར་ན་སྐྱེས་བུ་ཕ་ཚན་ནང་གཅིག་པའི་ཚུལ་ལྟར་དང་༔ ནང་པ་
སངས་རྒྱས་ཀྱི་བསྟན་པའི་སྒོར་ཞུགས་སོ་ཅོག་རྣམས༔ རིང་བའི་མཆེད༔ དེའི་དམ་
ཚིག་སྲུང་ཐབས་ནི༔ གྲུ་ནང་གི་མི་ལྟར་དང་༔ རང་དང་ལྟ་སྒོམ་སྤྱོད་པ་མཐུན་པ་
རྣམས༔ ཉེ་བའི་མཆེད་དེ༔ དེའི་དམ་ཚིག་སྲུང་ཐབས་ནི༔ བྱན་མོ་གཅིག་གི་ལག་
ནས་འགྲིམ་པའི་ཟས་ལ་ལྷན་ཅིག་ཏུ་ཟ་བའི་ཚུལ་དང་༔ བླ་མ་གཅིག་གིས་བསྡུས་
ཤིང་༔ དཀྱིལ་འཁོར་གཅིག་དང་མར་མེ་གཅིག་གི་མདངས་ལ་བལྟས་པ་རྣམས་ནི༔
འདྲེས་པའི་མཆེད༔ དེའི་དམ་ཚིག་སྲུང་པའི་ཐབས་ནི༔ ཕྲེང་ཐག་གཅིག་གིས་བརྒྱུད་
པའི་ཕྲེང་བའམ༔ རང་གི་སྲོག་ལ་གཅེས་སྤྲས་འཛིན་པའི་ཚུལ་ལྟར་ཏེ༔ དེ་རྣམས་
རྒྱས་པར་དཀྱུས་ནས་འབྱུང་བ་འགྱུར་རོ༔ དེ་ཡང་ལུས་ཀྱི་སྒོ་ནས་བླ་མ་དང་མཆེད་
ལྕམ་ཐམས་ཅད་ལ༔ ཕྱག་དང་བསྐོར་བ་གདན་བཏིང་བ་ལ་སོགས་པ་བཀུར་སྟི༔
བྲན་ཁོལ་བཞིན་བྱ་ཞིང་ངེས་པར་དང་དུ་བླང་༔ ཟས་ནོར་ལོངས་སྤྱོད་ཀྱི་དངོས་པོ་
ཕོངས་སེམས་མེད་པརཿ ཅི་དགྱེས་པ་རྣམས་གུས་ཤིང་སྤྲོ་བ་དང་བཅས་པས་འབུལ
ཁྱད་པར་དུའང་༔ བླ་མའི་སྐུའི་ཆ་ལ་གཏོགས་པའི༔ ཇོ་མོ་དང་སྲས་པོ་དང་སྲས་མོ་
དང་གཅན་པོ་དང་༔ གཅུང་པོ༔ བླ་མའི་ཡབ་དང་ ཡུམ་དང་༔ ལྕམ་སྲིང་ལ་སོགས་
པ་ཐམས་ཅད་ལའང་༔ བླ་མ་དང་ཁྱད་མེད་པའི་ཚུལ་གྱིས་བཀུར་སྟི་བྱ་ཞིང་དམ་
ཚིག་བསྲུང་༔ བླ་མའི་གསུང་གི་ཆ་ལ་གཏོགས་པཿ སློབ་མ་ཆོས་ཚུལ་བཞིན་བྱེད་པ༔
འགྲོ་དོན་བླ་མ་ལྟར་སྐྱོང་བ༔ རྒྱུད་པ་ཡང་དག་པར་འཛིན་པ་ལ་སོགས་ཏེ༔ བླ་མའི་
བཀའ་སྩལ་ལ་ལེགས་པར་ཉན་པར་བྱེད་པ་ཡང་༔ བླ་མ་ཉིད་དང་ཁྱད་མེད་པའི་
ཚུལ་གྱིས་བཀུར་སྟི་དང་༔ དམ་ཚིག་བསྲུང་༔ བླ་མའི་ཐུགས་ཀྱི་ཆ་ལ་གཏོགས་པ་ནི༔
བླ་མ་ཉིད་ཀྱི་ཐུགས་ལ་གང་བརྩེ་བ་ཉིད་དང་༔ ཐུགས་ལ་གཅག་པ་རྣམས་ལ༔ བླ་
མ་དང་ཁྱད་མེད་པའི་བཀུར་སྟི་དང་༔ གཅེས་སྤྲས་ཕུ་དུད་བྱ་ཞིང་༔ དམ་ཚིག་བསྲུང་



སྔོན་འགྲོ་ཆོས་སྤྱོད་སོགས་ཀྱི་སྐོར།།
ཐ་ན་བླ་མའི་བྲན་གཡོག་ཆིབས་པ༔ སྒོ་ཁྱི་ཡན་ཆད༔ མདོར་ན་བླ་མ་དེ་ཉིད་ཀྱིས་
སྐྱོང་ཞིང་༔ བླ་མའི་ཆ་ལ་གཏོགས་པ་ཐམས་ཅད་ལ་བཀུར་སྟི་དང་ཕུ་དུད་དུ་གུས་
པ་དང་བཅས་པས་བརྩོན་ཞིང་༔ དམ་ཚིག་ལ་གནས་པར་བྱའོ༔ བླ་མ་དང་མཆོད་
ཀྱིས་མ་གནང་པའི་ཟས་ནོར་ལོངས་སྤྱོད་གང་ལ་ཡང་༔ ཏིལ་འབྲུ་ཙམ་ལ་མི་འབགས་
ཤིང་༔ རློམས་སེམས་ཙམ་ཡང་མི་བྱ༔ དབུ་ཞྭ་ན་བཟའ་ཆགས་ལྷམ་བཞུགས་གདན༔
གཟིམ་མལ་གཙང་ཁོང་བཞུགས་གནས༔ སྐུ་གྲིབ་ལ་སོགས་པ་མི་འགོང་ཞིང་༔ རང་
གི་འོག་ཏུ་མི་གཞུག དེ་ལ་ཉེས་པ་ཅི་ཡོད་ན༔ མཆོད་རྟེན་བཤིག་པ་དང་འདྲ་བར་
བཤད༔ བརྡེག་པ་དང་༔ གསོད་པ་དང་༔ རྐུ་འཕྲོག་ལ་སོགས་པ་དྲག་ཤུལ་གྱི་སྤྱོད་
པཿ བླ་མའི་སྤྱན་ལམ་དུ་མི་མཛེས་པ་རྣམསཿ དངོས་སུ་སྤྱོད་པ་ནི་སྨོས་ཅི་འཚལ་ཏེ༔
ཀུ་རེ་རྒྱལ་ཁ་རྩེད་མོའི་ཚུལ་ཙམ་དུ་ཡང་བྱེད་མི་རུང་སྟེ༔ ལུས་ཀྱི་སྒོ་ནས་བླ་མའི་
ཞབས་ཏོག་ཅི་འགྲུབ་འགྲུབ་བྱའོ༔ ངག་གི་སྒོ་ནས་བླ་མ་དང་མཆེད་ལྕམ་ལ་བསྟོད་
པ་དང་༔ སྙན་པའི་ངག་དང་༔ ཡོན་ཏན་གྱི་སྙན་པ་སྒྲོགས་པ་དང་༔ ཅི་གསུངས་སྒྲུབ་
པ་ལ་བརྩོན་པ་ལ་སོགས་ཕུ་དུད་བྱའོ༔ སྐྱོན་ཡོད་པ་བསྒྲངསཿ མེད་པ་ལའང་ཡོད་
ཅེས་སྐུར་པ་འདེབས་པ་ལ་སོགས་པ་དང་༔ ལན་མོ་བཟླས་ཤིང་༔ མ་གུས་པའི་
ཚུལ་སྒྲོ་སྐུར་འདེབས་པ་རྣམས་ནི༔ ཞེ་ཐག་པ་ནས་ངན་སེམས་ཀྱིས་བརྗོད་པ་ནི་ལྟ་
ཅི་སྨོས༔ ཀུ་རེ་རྒྱལ་ཁ་བྲེ་མོ་བཞད་གད་ཀྱི་ཚུལ་ཙམ་དུ་ཡང་བརྗོད་པར་མི་བྱ་ཞིང་༔
ཚུལ་བསྡམས་ནས་དམ་ཚིག་ལ་གནས་པར་བྱའོ༔ ཡིད་ཀྱི་སྒོ་ནས་བླ་མ་དང་མཆེད་
ལྕམ་ཐམས་ཅད་ལ༔ གཡོ་སྒྱུ་ཕྲག་དོག་ངན་སེམས་འཕྱ་སེམས་ལོག་རྟོག་གནོད་
འཆང་ཟས་ནོར་ལོངས་སྤྱོད་ལ་རྔམ་པ༔ ཡིད་གསུམ་བརྣབ་སེམས་གནོད་སེམས་ལ་
སོགས་པ༔ ཚུལ་དང་མི་མཐུན་པའི་རིགས་གང་ཡང་༔ སྐད་ཅིག་སེ་གོལ་རྟོག་པའི་
ལོང་ཁྱབ་ཙམ་གཅིག་ཀྱང་མི་འཆང་ཞིང་༔ དད་པ་མོས་གུས་ཀྱི་གདུང་བའི་སེམས་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
དང་ལྡན་པས༔ ལྷག་བསམ་རྣམ་དག་གི་སྒོ་ནས་ཅི་བགྱིས་པའི་བྱ་བ་ལ་འབད༔
མདོར་ན་ལུས་ངག་ཡིད་གསུམ་གྱི་སྒོ་ནས་དུས་དང་རྣམ་པ་ཐམས་ཅད་དུ༔ བླ་མ་
དང་མཆེད་ལྕམ་གྱི་སྐུ་གསུང་ཐུགས་དང་མི་འགལ་ཞིང་༔ ཞབས་ཏོག་བཀུར་སྟི་ཕུ་
དུད་དུ་ཅི་འགྲུབ་ལ་འབད་པར་བྱའོ༔ དེ་ལྟར་བཀུར་སྟི་ཕུ་དུད་ལ་སོགས་བགྱིས་
པའི་ལྡན་འབྲས་ནི༔ རྒྱས་པར་འོག་ནས་འབྱུང་ཞིང་༔ འདིར་ཡང་བསྡུས་ཏེ་སྨྲས་པ༔
དམ་ཚིག་མ་ཉམས་ལེགས་བསྲུངས་པའི༔ རྣལ་འབྱོར་ཕོ་མོ་གང་ཡིན་རྣམས༔ ཚེ་
འདིར་བསམ་པའི་དོན་འགྲུབ་ཅིང་ ཕྱི་མར་བདེ་སྐྱིད་དཔལ་འབྱོར་ལྡན༔ མཐར་
ཐུག་བླ་མེད་མྱུར་འགྲུབ་པཿ ངན་སོང་གསུམ་ལ་རྒྱབ་ཀྱིས་ཕྱོགས༔ དེ་སོགས་ཡོན་
ཏན་བརྗོད་ལས་འདས༔ གལ་ཏེ་དམ་ཚིག་ཉམས་གྱུར་པས༔ རྣལ་འབྱོར་ཕོ་མོ་གང་
ཡང་རུང་༔ ཚེ་འདིར་མི་རུང་ལྟས་མང་བཅས༔ བཀྲ་མི་ཤིས་པ་སྣ་ཚོགས་འབྱུང་༔
ཚེ་འཕོས་མནར་མེད་དམྱལ་སོགས་སུ༔ སྡུག་བསྔལ་དཔག་མེད་མྱོང་བར་འགྱུར
ཅེས་པ་གོང་འོག་ཀུན་ལ་སྦྱོར་བས་མཐུན་ནོ༔ གཉིས་པ་གསུང་གི་དམ་ཚིག་གི་དབྱེ་
བ་དང་༔ སྲུང་ཐབས་གཉིས་ལས༔ དབྱེ་བ་ནི༔ རྒྱུ་མ་ནོར་རྩ་བའི་སྔགས༔ བསྐྱེད་
པ་རྐྱེན་གྱི་སྔགསཿ བཟླས་པ་ལས་ཀྱི་སྔགས་དང་གསུམ་གྱིས༔ ཕྱག་རྒྱ་བཞིར་བསྟན་
ཏེ༔ ཐུགས་དམ་ཚིག་གི་ཕྱག་རྒྱ༔ ཡེ་ཤེས་ལས་ཀྱི་ཕྱག་རྒྱ༔ མིག་ཆོས་ཀྱི་ཕྱག་རྒྱ
སྐུ་གསུམ་དང་ལྡན་པ་ཉིད་ཕྱག་རྒྱ་ཆེན་པོ་སྟེ་བཞིའོ༔ གཉིས་པ་སྲུང་ཐབས་ནི༔ རང་
གི་ལུས་ངག་ཡིད་གསུམ་གྱི་སྒོ་ནསཿ བླ་མ་ཡི་དམ་མཁའ་འགྲོའི་དཀྱིལ་འཁོར༔ སྐུ་
གསུང་ཐུགས་སུ་མངོན་པར་སྦྱར་ནས༔ རྣལ་འབྱོར་རབ་འབྲིང་ཐ་མའི་བློ་རིགས་
སམ༔ དུས་དང་སྦྱར་ཏེ་ཉམས་སུ་རྩེ་གཅིག་པས་བླང་བར་བྱས་ཏེ༔ དེ་ཡང་རྣལ་
འབྱོར་པ༔ བློ་རབ་ཀྱི་རབ་བློ་བྲལ་གྱི་ངང་ནས༔ རབ་ཀྱི་འབྲིང་པོ་དེའི་ངང་ལས་མ་
གཡོས་པར་སྣང་སྲིད་གཞིར་བཞེངས་ཀྱི་ས་མ་ཏི༔ རབ་ཀྱི་ཐ་མ་ཆུ་བོ་རྒྱུན་གྱི་རྣལ་



སྔོན་འགྲོ་ཆོས་སྤྱོད་སོགས་ཀྱི་སྐོར།
འབྱོར༔ འབྲིང་གི་རབ་གཡེང་མེད་མཉམ་སྦྱོར་གྱི་དགོངས་པསཿ འབྲིང་གི་འབྲིང་
དེའི་ངང་ལས་བདག་དང་ལྷ་དབྱེར་མེད་པས༔ འབྲིང་གི་ཐ་མས་བདག་དང་ལྷ་བཅིང་
གྲོལ་མེད་པར་རྩེ་གཅིག་བསམ་པ་ཡུལ་འདས་ཀྱི་ས་མ་ཏི༔ ཐ་མའི་རབ་བདག་ལུས་
ལྷའི་དཀྱིལ་འཁོར༔ བརྗོད་པ་སྔགས་ཀྱི་རང་སྒྲ ཐ་མའི་འབྲིང་ལྷ་ཡེ་ཤེས་ཀྱི་དཀྱིལ་
འཁོར་དང་དམ་ཚིག་གི་དཀྱིལ་འཁོར་དབྱེར་མེད་པའི་ངང་ནས༔ ཐ་མའི་ཐ་མས་
མངོན་བྱང་ལྔ་དང་༔ ཏིང་ངེ་འཛིན་རྣམ་པ་གསུམ་ལ་སོགས་པ་དང་བཅས་ཏེ༔ ཉེ་
བོར་བསྙེན་ཅིང་བསྒྲུབ་པར་བྱ་བ་ནི༔ འདི་ལྟར་གཏོར་མཆོད་ཚོགས་ཀྱི་འཁོར་ལོ་
དང་བཅས་པས༔ རབ་ཀྱི་རབ་ཆུ་བོའི་རྒྱུན་བཞིན་གོང་ལྟརཿ བློ་ཡི་བྱེ་བྲག་གིས་
ཚད་དང་སྦྱར་ཏེ་ཉམས་སུ་བླང་༔ རབ་ཀྱི་འབྲིང་ཉིན་ལན་གསུམ་མཚན་ལན་གསུམ་
དུ་ཉམས་སུ་བླང་༔ རབ་ཀྱི་ཐ་མས་ཉིན་ཞག་ཕྲུགས་གཅིག་ལ༔ བཟླས་པ་སྔགས་
ཀྱི་འཁྲུལ་འཁོར་དང་བཅས་པས༔ ཆོ་ག་ཡོངས་སུ་རྫོགས་པ་ནི༔ ཅི་ནས་ཀྱང་འབད་
པར་བྱའོ༔ འབྲིང་གི་རབ་ཟླ་བ་རེ་རེའི་ཁོངས་སུ༔ ཚེས་བརྒྱད་བཅོ་ལྔ་ཉེར་གཉིས་
ཉེར་ལྔ་གནམ་སྟོང་ཚེས་བཅུ་སྟེ༔ དེ་ལྟར་དུས་དྲུག་ལ་འབད༔ འབྲིང་གི་འབྲིང་ཟླ་
བ་རེ་རེའི་ཁོངས་སུ༔ ཉ་སྟོང་བརྒྱད་གསུམ༔ ཚེས་བཅུ་དང་བཞི་ལ་འབདཿ འབྲིང་
གི་ཐ་མས་ཟླ་བ་ངོ་རེ་ལཿ ལན་གསུམ་གསུམ་ཅི་ནས་ཀྱང་འབད༔ ཐ་མའི་རབ་ཟླ་
ངོ་རེ་ལ་ལན་རེ་འབད༔ ཐ་མའི་འབྲིང་ར་བ་བཞིའི་དུས་བཟང་ལ༔ ཐ་མའི་ཐ་མས་
ལོ་རེ་ལན་རེ་བསྙེན་བསྒྲུབ་ཀྱི་དཀྱིལ་འཁོར་ཞལ་བསྟན་ཙམ་དང་༔ གཏོར་མཆོད་
ཚོགས་དང་བཅས་པ་ལ་མ་འབད་ན༔ བྱང་ཆུབ་ཀྱི་ས་བོན་ཐན་སད་ཀྱིས་ཁྱེར་ཉེན་
ཡོད་པས༔ བྱ་བ་གཞན་རྣམས་བསྐྱུངས་ཤིང་༔ དེ་དག་འབད་པས་དོན་དུ་གཉེར་བ་
གལ་ཆེ༔ དེ་ལྟ་བུའི་ཚུལ་ཅན་ལུས་ཀྱི་སྒོ་ནས་ལྷ་བསྐྱེད༔ ངག་གི་སྒོ་ནས་ལྷ་བསྙེན་
གྲྭ་ཟུར་མ་ཉམས་པར་བཟླ༔ ཡིད་ཀྱི་སྒོ་ནས་གནས་ལུགས་ཀྱི་དོན་ལ་གནས་པར་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བྱེད་པ་ལ་སོགས་ཏེ༔ དམ་ཚིག་དེ་རྣམས་དང་ལྡན་པསཿ མ་ཉམས་ཤིང་སྤེལ་བའི་
བྱེ་བྲག་རྣམས་རྣལ་འབྱོར་པས་སོ་སོའི་བློ་རིགས་དང་བསྟུན་ལ་བྱའོ༔
གསུམ་པ་ཐུགས་ཀྱི་དམ་ཚིག་གི་དབྱེ་བ་དང་༔ སྲུང་ཐབས་གཉིས་ལས༔ དབྱེ་བ་ནི༔
ལྟ་བ་ཟབ་མོ་དང་༔ སྤྱོད་པ་ཏན་གྷན་ཕྱི་ནང་གསང་སོགས་དང་༔ སྲུང་ཐབས་ནི༔
སྤྱིར་གསང་བཞི༔ བར་གསང་བཞི༔ གསང་བར་འོས་པ༔ གསང་བར་གཉེར་གཏད་
པ་དང་བཞི་ལས༔ སྤྱིར་གསང་བཞི་ནི༔ ཡི་དམ་ལྷའི་མཚན༔ སྙིང་པོ་ལས་སྔགས་
དང་བཅས་པ༔ གཟུངས་མ་གྲུབ་པའི་རྟགས་དང་བཞིའོ༔ བར་གསང་བཞི་ནི༔ སྒྲུབ་
པ་བྱེད་པའི་གནས༔ སྒྲུབ་པའི་དུསཿ སྒྲུབ་པའི་གྲོགས༔ སྒྲུབ་རྫས་དང་བཞིའོ༔ དེ་
རྣམས་ནི་ཤིན་ཏུ་གསང་ལ་བསྒྲུབ་ཅིང་ཉམས་སུ་བླང་༔ གསང་བར་འོས་པ་ནི༔ ནང་
མཆོད་དང་༔ གསང་མཆོད༔ སྨན་རག་གཏོར་མ་ལ་སོགས་མཆོད་པའི་བྱེ་བྲག་རྣམས་
དང་༔ བྷནྡྷ་ཕུར་པ་ཁ་ཊཾ་རྡོ་རྗེ་དྲིལ་བུ་ཕྲེང་བ་ལ་སོགས་པའི་ཕྱག་མཚན་རྣམས་དང་༔
དམ་རྫས་དཀྱིལ་འཁོར་རུས་པའི་རྒྱན་དྲུག༔ དུར་ཁྲོད་ཆས་བརྒྱད་ལ་སོགས་པ་
རྣམས༔ གསང་སྔགས་བླ་མེད་ཀྱི་དབང་ཡོངས་སུ་རྫོགས་པར་མ་ཐོབ་པ་རྣམས་དང་༔
བློ་ཆུང་ཐེག་དམན་རྣམས་ཀྱིས་མཐོང་བར་མི་བྱ་ཞིང་༔ ཐོད་པ་ལྟག་སྤྲོད་ཀྱི་རྔ་སྒྲ
གསང་བའི་རྗེའུ་ཆུང་༔ རྐང་གླིང་བཟླས་པ་འཛབ་སྔགས་ཀྱི་སྒྲ་སྐད་རྣམས༔ སྐྱེ་བོ་
ཕལ་པས་ཐོས་པར་མི་བྱའོ༔ གསང་བར་གཉེར་གཏད་པ་ནི༔ མཆེད་ལྕམ་ཕོ་མོའི་
གསང་སྤྱོད་ལ་སོགས་པའི་མཚངས་རྣམས་ཀྱི་ངན་སྤྱོད་དང་༔ མདོར་ན་རྡོ་རྗེ་སློབ་
དཔོན་མཆེད་དང་ལྕམ་དྲལ༔ འགྲོ་བ་གང་དང་གང་གི༔ ལུས་ངག་ཡིད་གསུམ་ཀྱི་
རྣམ་དཔྱོད་གང་དང་གང་ཚུལ་རིགས་ཐམས་ཅད་གཞན་སུ་ལའང་བསྒྲག་པར་མི་བྱ་
ཞིང་༔ མཐོང་བ་དང་ཐོས་པའི་ཚུལ་ཡང་མི་བསྟན༔ གླང་ཆེན་རབ་འབོག་གི་རྒྱུད་
ལས་ཀྱང་༔ གསང་སྔགས་གསང་ཞེས་བྱ་བ་ནི༔ སྔགས་ལ་སྐྱོན་ཡོད་མ་ཡིན་ཏེ༔



སྔོན་འགྲོ་ཆོས་སྤྱོད་སོགས་ཀྱི་སྐོར།
སེམས་ཅན་དོན་ཕྱིར་ཤིན་ཏུ་གསང་༔ གསང་ཐུབ་དངོས་གྲུབ་མི་ཡལ་བས༔ གསང་
ཕྱིར་བརྡ་དག་སྣ་ཚོགས་པའོ༔ ཞེས་པའོ༔ འོ་ན་དེ་ལྟ་བུ་རྣམས་གང་ལ་གསང་ཞེ་ན༔
དེ་ཉིད་ལས༔ དམ་ཉམས་དམ་ལས་ལོག་པ་དང་༔ དམ་མེད་དཀྱིལ་འཁོར་མ་མཐོང་
དང་༔ གང་ཡང་ཉན་རང་ཐེག་པ་དམན༔ འདྲེས་དང་མ་འདྲེས་ལ་སོགས་པཿ བློ་
ཆུང་བྱིས་པའི་རིགས་རྣམས་ལ༔ སེམས་ཀྱིས་བསྟན་པར་མི་བསམ་ཞིང་༔ ལུས་ཀྱིས་
ཐམས་ཅད་སྦས་ནས་ཀྱང་༔ ངག་གིས་རྡོ་རྗེའི་ལྕེ་ཡོད་ཀྱང་༔ སྒྲ་ཟུར་ཙམ་ཡང་མི་
བརྗོད་ཅིང་༔ བརྡ་དང་རྣམ་འགྱུར་མཚོན་པས་སོ༔ ཞེས་གསུངས་པའི་དོན་གྱིས༔
མཆེད་ལྕམ་ཐམས་ཅད་ཀྱིས་བརྡ་ཙམ་དང་༔ རྣམ་འགྱུར་སྟངས་སྟབས་ལ་སོགས་
པའི་སྒོ་ནསཿ གསང་སྔགས་ཀྱི་བྱ་བ་རྣམས་བྱ་ཞིང་༔ ཚིག་རྗེན་པར་བརྗོད་པ་དང་༔
དོན་དངོས་སུ་བསྟན་པར་མི་བྱ་ལ༔ ཤིན་ཏུ་ངེས་པས༔ ལུས་ངག་ཡིད་གསུམ་དྲན་
པ་ཉེར་སྤྱོད་ཀྱིས་རྣལ་དུ་ཕབ༔ རྩ་བ་སྐུ་གསུང་ཐུགས་ཀྱི་དམ་ཚིག་ལ་གནས་པར་
བྱའོ༔ དེ་ལྟ་བུ་སྐུ་གསུང་ཐུགས་རྩ་བའི་དམ་ཚིག་ལ༔ སློབ་དཔོན་དྲུག༔ མཆེད་
བཞི་སྐུའི་དང་ སྔགས་གསུམཿ ཕྱག་རྒྱ་བཞི་གསུང་གི་དང་ སྤྱིར་གསང་བཞི༔
བར་གསང་བཞི་སྟེ་བརྒྱད༔ གསང་བར་འོས་པ༔ གསང་བར་གཉེར་གཏད་པ་གཉིས་
དང་བཅུ་གསང་བཅུ་ཞེས་པ་རྣམས་ཐུགས་ཀྱི་དམ་ཚིག་སྟེ༔ རྩ་བའི་དམ་ཚིག་མདོར་
བསྡུས་པའོ༔ ཡན་ལག་གི་དམ་ཚིག་ཉི་ཤུ་རྩ་ལྔ་ལས༔ སྤྱད་པར་བྱ་བ་ལྔ་ནི༔ སྒྲོལ་
བ་སྦྱོར་བ་མ་བྱིན་པར་ལེན་པ༔ རྫུན་དུ་སྨྲ་བ༔ ངག་བརླང་པོར་སྤྱད་པ་དང་ལྔའོ༔
དེ་ཡང་དང་པོ་སྒྲོལ་བ་ནི༔ གང་གིས་སྒྲོལ༔ གང་དུ་བསྒྲལ༔ གང་བསྒྲལ༔ ཇི་ལྟར་
སྒྲོལཿ གང་གི་ཕྱིར་སྒྲོལ་བ་དང་ལཿ ཞར་ལ་མི་གནོད་དམ་ཞེ་ན༔ རྩོད་པ་དགག་པ་
དང་དྲུག་ལས༔ སྤྱིར་སྦྱོར་སྒྲོལ་གཉིས་ལས༔ རང་བཞིན་དབྱིངས་ཀྱི་སྦྱོར་སྒྲོལ་ཞེས
སྣང་སྟོང་ཡེ་ཤེས་ཀྱི་དབྱིངས་སུ་གཉིས་མེད་གཅིག་པར་སྦྱོར་སྒྲོལ་དང་༔ དབང་པོ་
A



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཡུལ་གྱི་སྦྱོར་སྒྲོལ་ཞེས༔ ཡབ་ལྔ་ཡུམ་ལྔའི་གསང་བ་དབྱིངས་ཀྱི་སྦྱོར་སྒྲོལ་དང་༔
ཏིང་ངེ་འཛིན་གྱི་སྦྱོར་སྒྲོལ་ཞེས༔ མ་ཆོས་ཉིད་ཀྱི་དབྱིངས་སུ་བུ་ཡེངས་མེད་ཀྱི་ཏིང་
ངེ་འཛིན་སྦྱོར་སྒྲོལ་དང་༔ ཐབས་ཀྱི་སྤྱོད་པས་སྦྱོར་སྒྲོལ་ཞེསཿ སྔོན་དཔལ་ཆེན་པོ་
ནས༔ བདུད་དང་སྲིན་པོ་རུ་ཏྲ་ཕོ་མོ་རྣམས་སྦྱོར་སྒྲོལ་བྱས་པའི་ཚུལ་དང་༔ མངོན་དུ་
ཕྱུང་བའི་སྦྱོར་སྒྲོལ་ལྔ་ལས༔ རང་བཞིན་གྱི་སྦྱོར་སྒྲོལ་དང་༔ དབང་པོ་ཡུལ་གྱི་སྦྱོར་
སྒྲོལ་གཉིས་ནི༔ སྔགས་ཕྱི་པ་དང་མཐུན་ལ༔ ཏིང་ངེ་འཛིན་གྱི་སྦྱོར་སྒྲོལ་སྔགས་ཕྱི་
ནང་སྤྱི་དང་མཐུན༔ ཐབས་ཆེན་པོའི་སྦྱོར་སྒྲོལ་ནི༔ ཁྱད་པར་རྨད་དུ་བྱུང་བ་འདི་
ཉིད་དང་མཐུན༔ མངོན་དུ་ཕྱུང་བའི་སྦྱོར་སྒྲོལ་ཞེས་པ་ནི༔ དམ་ཚིག་ཆེན་པོ་བཤད་
པ་འདི་ལྟར་རོ༔ གང་གིས་སྒྲོལ་ན༔ ལྟ་བ་དང་༔ སྒོམ་པ་དང་༔ སྤྱོད་པ་གསུམ་རྗེས་
སུ་འབྲེལ་ཅིང་གོམས་པ་ཀློང་དུ་གྱུར་པས་སྒྲོལ༔ གང་དུ་བསྒྲལ་ན༔ སངས་རྒྱས་ཀྱི་
ཞིང་ཁམས་རྣམ་པར་དག་པའི་དབྱིངས་སུ་བསྒྲལ༔ གང་བསྒྲལ་ན༔ དཀོན་མཆོག་
གསུམ་གྱི་སྤྱི་དགྲ༔ བླ་མའི་སྐུ་དགྲ༔ དམ་ཉམས་ནང་པའི་བསྟན་པ་ལ་ལོག་པར་ལྟ་
བ༔ དམ་ཚིག་ལ་འཁུ་བ༔ འདུ་བར་མི་འོས་པ༔ སེམས་ཅན་ཡོངས་ལ་འཚེ་བ༔
གསང་སྔགས་ཀྱི་དམ་དགྲར་གྱུར་པ་སྟེ༔ མདོར་ན་ངན་སོང་གསུམ༔ བསྒྲལ་བའི་
ཞིང་བསཿ རང་བཞིན་གྱི་སྦྱོར་སྒྲོལ་ལ་སོགས་པའི་རྒྱུར་གྱུར་པ་རྣམས་སོ༔ ཇི་ལྟར་
སྒྲོལ་བ་ནི༔ དེ་ལྟར་རྒྱུ་བསྒྲལ་བའི་རྣལ་འབྱོར་པ་རྣམས་ཀྱིསཿ བྱམས་སྙིང་རྗེ་བྱང་
ཆུབ་ཀྱི་སེམས་ཀྱིས་དང་དུ་བླངས་ལ༔ ཏིང་ངེ་འཛིན་སྔགས་དང་ཕྱག་རྒྱ་ཤིན་ཏུ་
གོམས་པར་སྦྱངས་ཏེ༔ ཁོའི་བག་ཆགས་ཀྱི་སྒྲིབ་པ་སྦྱངས༔ རྣམ་པར་ཤེས་པ་ལྷར་
བསྐྱེད་ནས་ཕྱི་ནང་གི་དབང་བསྐུར་ཞིང་༔ བདེ་བ་ཅན་དུ་འཕང་༔ དེ་སྤྲོས་བྲལ་དུ་
ཤེས་པས་ཡེ་ཤེས་ཀྱི་ཚོགས་རྫོགས་པར་འགྱུར་ཏེ༔ རང་དོན་དུ་ཆོས་སྐུ་ཐོབ༔ ཁོའི་
སྔར་གྱི་ཕུང་པོ་བྱིན་གྱིས་བརླབས་ནས༔ བླ་མ་ཡི་དམ་དཀྱིལ་འཁོར་གྱི་ལྷ་ཚོགས་



སྔོན་འགྲོ་ཆོས་སྤྱོད་སོགས་ཀྱི་སྐོར།
མཆོད་པ་འབུལ་བས༔ བསོད་ནམས་ཀྱི་ཚོགས་ཀྱང་རྫོགས་པར་འགྱུར་ཞིང་༔ གཞན་
དོན་དུ་ལོངས་སྤྱོད་རྫོགས་པའི་སྐུ་དང་༔ སྤྲུལ་པའི་སྐུ་ཐོབ་པར་འགྱུར་རོ༔ གང་གི་
ཕྱིར་སྒྲོལ་ན༔ དགོས་ཆེད་དྲུག་སྟེ༔ བྱང་ཆུབ་སེམས་དཔའི་སྤྱོད་པ་རླབས་པོ་ཆེ་
འཕེལ་བ་དང་གཅིག༔ སེམས་ཅན་ཐམས་ཅད་བདེ་བ་དང་ལྡན་པར་འགྱུར་བ་དང་
གཉིས༔ ལྷ་ཚོགས་མཉེས་པ་དང་གསུམ༔ རྣལ་འབྱོར་པ་མཆེད་ལྕམ་རྣམས་ཀྱི་ཆགས་
ཉམས་སྐོང་པ་དང་བཞི༔ ཁོའི་ལས་ངན་འཁོར་བར་འཁྱམས་པའི་རྒྱུ་བསགས་པ་
ཐམས་ཅད་འཕྲོ་ཆོད་དེ༔ སྡུག་བསྔལ་གྱི་ཡུན་ཐུང་བ་དང་ལཿ ཁོ་རང་གི་ཚོགས་
བསགས་པ་མེད་པར་ངན་སོང་གསུམ་ལས་ཐར་ནས་བླ་མེད་བྱང་ཆུབ་ཀྱི་ལམ་བསྒྲོད་
པ་དང་དྲུག་གོ༔ ཞར་ལ་རྩོད་པ་དགག་པ་ནི༔ འོ་ན་སྒྲོལ་བའི་ལས་དེ་ཁྱོད་ལ་མི་
གནོད་དམ་ཞེ་ན༔ མི་གནོད་དེ༔ ལུང་ལས༔ ཐབས་ཀྱི་སྤྱོད་པས་འཆིང་གྱུར་ན༔ བྱང་
ཆུབ་སེམས་དཔས་འདུལ་དབང་གིས༔ རྔོན་དང་སྨད་འཚོང་སྟོན་པའང་རུང་ ཁེ་
དང་སྤྱོད་པ་དེ་མིན་ཕྱིར༔ ཐབས་ཆེན་ལམ་ལ་གནས་པ་ཡི༔ སྐྱེ་བོ་ཀུན་གྱི་བྱ་བར་
འབྱུང་༔ ཞེས་པསཿ སྔོན་གྱི་བྱང་ཆུབ་སེམས་དཔའ་རྣམས་ནི༔ གདུལ་བྱའི་སྣང་
ངོའམ༔ འདུལ་ཐབས་ཀྱི་ཆེད་དུ༔ རྔོན་པ་དང་༔ སྨད་འཚོང་མ་ལ་སོགས་པར་སྤྲུལ་
ནས་ཀྱང་༔ ཆོ་འཕྲུལ་དུ་མའི་སྒོ་ནས་དོན་བྱེད་ན༔ འདི་ཡང་བདག་དོན་ཁེ་དྲེག་
འདོད་སེམས་ལ་སོགས་པ་མ་ཡིན་ཅིང་༔ ཐབས་ཆེན་གསང་སྔགས་ཀྱི་ལམ་ལ་ཞུགས་
པའི་རྣལ་འབྱོར་པ་ཆེན་པོ་ནས༔ ལྷ་དང་སྔགས་སྦྱོར་བའི་སྤྱོད་པ་རླབས་པོ་ཆེས་ཕན་
བཏགས་པས༔ ཤིན་ཏུ་ཡང་མི་གནོད༔ གསང་སྔགས་ཐབས་ཀྱི་ཁྱད་པར་ཆེ་བས༔
སྨོས་ཀྱང་ཅི་འཚལ་ཏེ༔ གཞན་ཕན་བརྩོན་པས༔ བསླབ་པ་འོག་མ་དང་ཡང་མཐུན་
པར་འགྱུར་བའོ༔ ཐབས་ཆེན་པོའི་ལམ་ལ་མ་ཞུགས་པ་རྣམས་ནི་མ་གཏོགས་སོ༔
གཉིས་པ་སྦྱོར་བ་ལ་དྲུག༔ གང་གིས་སྦྱོར༔ གང་ལ་སྦྱོར༔ གང་དུ་སྦྱོར༔ གང་ལྟར་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
སྦྱོར༔ གང་གི་ཕྱིར་སྦྱོར༔ ཚུལ་མིན་ལ་བཀག་པ་དྲུག་ལས༔ གང་གིས་སྦྱོར་ན༔ ལོག་
སྲེད་ཀྱི་ཆགས་པ་དང་བྲལ་བའི་རྣལ་འབྱོར་ཆེན་པོས༔ བདག་གཞན་གྱི་དོན་མངོན་
སུམ་དུ་སྒྲུབ་པར་བྱེད་པསཿ གང་ལ་སྦྱོར་ན༔ རིགས་ཀྱི་ཌཱཀྐི་ལུང་དང་མཐུན་པ་སྟེ༔
རྒྱས་པར་གཞན་དུ་གསལ་ཞིང་༔ འདིར་ཡང་ སློབ་དཔོན་ཆེན་པོ་ལ་ལའི་བཞེད་
གཞུང་ལས༔ པད་ཅན་དུང་ཅན་རི་མོ་ཅན༔ བ་གླང་ཅན་དང་ལྕུག་ཕྲན་འཚལ གདོང་
གཅིག་མེ་རོག་ཕྱལ་བ་བརྒྱད༔ ཅེས་རྐང་གྲངས་བསྟན་ནས་རིགས་བརྟག་པ་ནི༔
མཉན་དྲང་རྐེད་རིང་སྟོད་སྨད་ཕྱེད༔ ཡན་ལག་ཕྲ་འཇམ་ཚིགས་མགོ་ཟླུམ༔ དཔྲལ་
བ་དབྱིབས་ཆེ་མིག་དཀྱུས་རིང༔ མིག་དཔྲལ་དཀྱིལ་ནས་ཨུཏྤལ་མདོག༔ ཆུ་ཞིང་
གཉིས་ཀ་འབྲིང་དུ་བཤདཿ ལུས་ལ་ཆུ་ཀློང་ག་པུར་དྲི༔ གསང་ཐུབ་ཤེས་རབ་སྤྱོད་
པ་དལ༔ དད་ལྡན་འགྲོགས་ཤིང་དང་སྤྲོ་བའོ༔ ཞེས་པསཿ དེ་སོགས་ཡོན་ཏན་དང་
ལྡན་པའི་རིགས་མ་ལའོ༔ གང་དུ་སྦྱོར་ན༔ རབ་ཏུ་དབེན་ཞིང་ཡངས་པའི་མིས་མཐོང་
ཚོར་མེད་པའི་གནས་སུའོ༔ གང་ལྟར་སྦྱོར་ན༔ དཀྱིལ་འཁོར་ཆེན་པོའི་སྒོར་བཅུག་
ནསཿ སྨིན་བྱེད་ཀྱི་དབང་བསྐུར་ལ༔ དམ་ཚིག་ལ་གནས་པར་བྱ༔ གྲོལ་བྱེད་ཀྱི་
མན་ངག་གདབ་ཅིང་༔ ཉམས་ལེན་གྱི་སྲོལ་དུ་གཞུག ལུས་དང་ཌཱ་ཀིའི་དཀྱིལ་
འཁོར་བཀོད་པ་ལ་སོགས་པ་བྱ་སྟེ༔ ཐབས་ལ་མཁས་པས་མན་ངག་གི་ལུང་ལྟར་རོ༔
གང་གི་ཕྱིར་སྦྱོར་ན༔ མཆོག་ཐུན་མོང་གི་དངོས་གྲུབ་རྣམ་གཉིས་མྱུར་དུ་འགྲུབ་པར་
བྱ་བའི་ཕྱིར་དང་ སློབ་མ་སྨིན་པར་བྱ་བ་དང་༔ ཕྲིན་ལས་ཐམས་ཅད་ཐོགས་མེད་
དུ་འགྲུབ་པར་བགྱི་པ་ལ་སོགས་པའི་སླད་དུའོ༔
འདི་ནི་གསང་སྔགས་བླ་མེད་ཐབས་ཀྱི་ཐེག་པ་ཡིན་པས༔ ཐབས་དང་མི་ལྡན་ཞིང་༔
ལོག་སྲེད་ཀྱི་ཆགས་པས་སྤྱོད་པ་རྣམས་ནི༔ ངན་འགྲོའི་རྒྱུ་དང་༔ ཉམས་པའི་ལས་
སུ་འགྱུར་བས༔ གསེབ་ལམ་ཐབས་ཀྱིས་གནད་གདམས་དང་མི་ལྡན་པ་རྣམས་ལ་
ཏ2



སྔོན་འགྲོ་ཆོས་སྤྱོད་སོགས་ཀྱི་སྐོར།
ནི་མ་གནང་ངོ༔ དེ་ལྟར་དགག་པ་དང་བཅས་པ་དྲུག་གོ༔ གསུམ་པ་མ་བྱིན་པར་བླང་
བ་ནི༔ སྡིག་ཏོ་ཅན་བསྒྲལ་བའི་ཞིང་བཅུ་ཚང་བའི་ནོར་རྫས་དང་༔ སྐྱེ་བོ་ཕལ་པའི་
ལག་ཏུ་འཁྱམས་པའི༔ གསང་སྔགས་ཀྱི་ཕྱག་ཆ་རྟེན་རྫས་དང་༔ ཕལ་པ་མི་སྐྱའི་
ཁྲོད་དུ་གནས་པའི༔ རིག་མ་ལུང་མཐུན་ཚུལ་ཤིས་པ་དང་༔ རིག་འཛིན་རྣམས་ཀྱིས་
གཏེར་དུ་སྦས་པ་རང་དབང་ལེན་པའི་ཕྱིར་དང་༔ ཕྱུག་པོ་སེར་སྣས་བཅིངས་པའི་
ནོར་ལ་སོགས་པ་རྣམསཿ ཁྱད་པར་རྨད་དུ་བྱུང་བའི་བསམ་པས་ཀུན་ནས་བསླངས་
ཤིང་༔ སྦྱོར་བས་མ་བྱིན་པར་ཐབས་ཀྱིས་བླངས་ནསཿ ཁྱད་པར་ལམ་གྱི་ཆ་རྐྱེན་དུ་
ལོངས་སྤྱོད་པར་བྱའོ༔ བཞི་པ་རྫུན་དུ་སྨྲ་བའི་དམ་ཚིག་ནི་གསུམ་སྟེ༔ མཚན་ཉིད་
ཆོད་པའི་རི་བོང་གི་རྭ་ལྟ་བུའི་རྫུན༔ ལྟོས་པའི་ཀུན་བཏགས་རྣམ་པ་གསུམ་གྱི་རྫུན༔
དངོས་པོ་དེ་ཉིད་ལ་རྫུན་དུ་ཤེས་པ་སྟེ་ཆོས་ཉིད་རང་རིག་པའི་ཡེ་ཤེས་ཀྱི་རྩལ་ལས་
བྱུང་བ་ཡིན་གྱི༔ སེམས་ཀྱི་འཁྲུལ་སྣང་ཙམ་དུ་བདེན་པར་ཟད་ཀྱི༔ སྣང་ངོར་རྨི་
ལམ་སྒྱུ་མ་མིག་ཡོར་ཆུ་ཟླ་ལྟར་འདུག་པས་དོན་དམ་པར་གང་ཡང་གྲུབ་པ་མེད་དེ་
རྫུན་ནོ༔ ལྟོས་ངོར་མ་རིག་ཀུན་བཏགས་གཞན་དབང་གིས་ཕྱི་ལྟར་སྣང་དུ་གྲུབ་པས༔
ལམ་སྣང་ཉན་ཐོས་ཀྱི་བསླབ་བྱ་ཙམ་དུའོ༔ དེའང་རྨི་ལམ་སྒྱུ་མ་ལྟར་ཆོས་ཐམས་
ཅད་མ་བརྟགས་པར་རྫུན༔ ཞེས་སྟོན༔ དངོས་པོ་དེ་ཉིད་ལ་རྫུན་དུ་ཤེས་པས༔ དཀོན་
མཆོག་གསུམ་གྱི་སྤྱི་དགྲ བླ་མ་དང་མཆེད་ལྕམ་གྱི་སྐུ་དགྲ༔ སེམས་ཅན་ལ་གནོད་
པར་བྱེད་པ་སོགས་ལ་རྫུན་དུ་སྨྲ་བའི་དམ་ཚིག་བཅ༢ དམ་ཉམས་ལོག་པར་ལྟ་བ་
དེ་དང་༔ དམ་མེད་དམ་འཁུས་དམ་ཚིག་མ་མཐོང་ཞིང་དམ་ལ་མི་གནས་པ་རྣམས་
ཀྱིས་གསང་བའི་དོན་འདྲིར་བྱུང་ན་རྫུན་དུ་སྨྲ་ཞིང་༔ གསང་བ་བཅུ་དང་ གོང་གི་
རྩ་བ་རྣམས་ཀྱི་དམ་ཚིག་ལ་གནས་པར་བྱ༔ སྐྱེ་འགྲོ་གང་དང་གང་ལ་གནོད་པར་
བྱེད་པ་མཐོང་ན༔ རྫུན་གྱི་ཚིག་གིས་བསླུ་བའི་ཐབས་ལ་འབད་དེ་བདེ་བར་བསྐྱལ་
13



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
སོགས་བྱའོ༔ ལྔ་བ་ངག་བརླངས་པོར་སྤྱོད་པ་ནི༔ བསྒྲལ་བའི་ཞིང་བཅུར་གྱུར་པའི་
སེམས་ཅན་རྣམས་དང་༔ དགྲ་བགེགས་གཉིས་རྣམས་ལ༔ དྲག་ཤུལ་སྤྱོད་པའི་དྲག་
སྔགས་རྣམས་ཀྱིས་གཟིར་བ་དང་༔ མ་རུངས་པ་རྣམས་ཚར་གཅོད་པའི་ཆེད་དུ་གནོད་
ཚིག་དང་༔ སུན་འབྱིན༔ ཞེ་གཅོད་པའི་ཚིག་རྩུབ་དྲག་ཤུལ་དུ་བརྗོད་པ་དང་༔ རང་
ལ་ལྟོས་པ་དང་༔ སྣོད་དང་ལྡན་པའི་སྐྱེས་བུ་སློབ་མ་ཡང་དག་སྙིང་བརྩེ་བར་གྱུར་
པ་རྣམས་ལ་ཉེས་པས་གོས་ཀྱིས་དོགས་པ་དང་༔ ལེགས་པའི་ལམ་ལ་འཛུད་པ་དང་༔
ཡོན་ཏན་སྣ་ཚོགས་སློབ་པ་ལ༔ ཚིག་བརླངས་པོ་བྱིན༔ མཚངས་རྒོལ་དྲག་ཤུལ་རྩུབ་
པར་མ་བརྗོད་ན༔ ལོག་པའི་འབྱུང་པོས་ལམ་དུ་ཁྲིད་ཅིང་བར་ཆད་དུ་འགྱུར་བས༔
སློབ་དཔོན་གྱི་ཐུགས་ཀྱིས་བརྩེ་བས་བཟུང་ཞིང་༔ ཚིག་དྲག་པོའི་རྩུབ་སྔགས་བརྗོད་
པསཿ ལེགས་པའི་ལམ་སོགས་ལ་གཞུག་པར་བྱ་སྟེ༔ དམ་ཚིག་དང་ལྡན་པར་བྱའོ༔
མི་སྤང་བའི་དམ་ཚིག་ནི༔ འདོད་ཆགས་ཞེ་སྡང་ང་རྒྱལ་གཏི་མུག་ཕྲག་དོག་ལྔ་ལས༔
དང་པོ་འདོད་ཆགས་མི་སྤང་སྟེ༔ སེམས་ཅན་ཐམས་ཅད་བདེ་སྟོང་ཟག་མེད་ཡེ་ཤེས་
ཆེན་པོའི་གོ་འཕང་མྱུར་དུ་ཐོབ་པར་འདོད་ཅིང་༔ བྱམས་སྙིང་རྗེ་ཆེན་པོའི་ཆགས་
པས༔ སེམས་ཅན་ཐམས་ཅད་དང་དུ་བླང་བར་བྱ་བའི་ཕྱིར༔ ཐབས་མཁས་པའི་
འདོད་ཆགས་ཆེན་པོས་གཞན་དབང་དུ་བྱས་ཏེ༔ ལམ་མཆོག་བླ་ན་མེད་པ་ལ་འཛུད༔
རྗེས་སུ་བཟུང་༔ འདོད་ཆགས་ཀྱི་ནང་ནས་ཤིན་ཏུ་འདོད་ཆགས་པས་ལོངས་སྤྱོད་
རྒྱན་དུ་ཤེས་པར་སྤྱོད༔ ཆོག་ཤེས་པས་རབ་ཏུ་སྤང་ཡང་མི་སྤང་དང་དུ་བླངས་ཤིང་
ལོངས་སྤྱོད་སྤེལ་སྦྱང་གི་དམ་ཚིག་ཆེན་པོ་ལ་གནས་པར་བྱའོ༔ དེ་ཡང་འདོད་ཆགས་
ལ་ཤིན་ཏུ་ཞེན་པ་ཆེ་བ་ཡང་བྱང་ཆུབ་ཀྱི་ལམ་དུ་གསུངས་སོ༔ གཉིས་པ་ཞེ་སྡང་མི་
སྤང་སྟེ༔ ཞིང་བཅུ་གཏན་ནས་བརླག་པར་བྱེད་པའི་ཞེ་སྡང་མཆོག་དང་༔ ཕ་རོལ་ལྟ་
བ་ངན་པ་མུ་སྟེགས་རིགས་ལ་སོགས་པ་མ་རུངས་པ་རྣམས༔ ཐབས་ལ་མཁས་པའི་



སྔོན་འགྲོ་ཆོས་སྤྱོད་སོགས་ཀྱི་སྐོར།
ཞེ་སྡང་གིས་རབ་ཏུ་འཇོམས་པར་བྱེད་པ་སྟེ༔ མདོར་ན་བགེགས་དང་ལོག་འདྲེན་
འབྱུང་པོ་ཐམས་ཅད་གཏན་ནས་རྡུལ་དུ་བརླག་པར་བྱེད་པའི་ཞེ་སྡང་ཆེན་པོ་བསྐྱེད་
པའི་ཕྱིར༔ ཞེ་སྡང་ནི་ཤིན་ཏུ་མི་སྤང་ངོ༔ གསུམ་པ་ང་རྒྱལ་མི་སྤང་སྟེ༔ མངོན་པར་
རབ་ཏུ་མཐོ་བའི་ལྟ་བ་དང་༔ སྒོམ་པ་ཏིང་ངེ་འཛིན་ངེས་པར་བསྲན་ཚུག་པ་དང་༔
སྤྱོད་པ་ཕྲ་རགས་བླང་དོར་མེད་པ་སྟེ༔ ཐམས་ཅད་དུའང་སྐྱིད་ལུགས་པའི་འཆིང་
བས་མ་ཡིན་པར༔ ཤིན་ཏུ་ང་རྒྱལ་པའི་མཆོག་དམ་པར་འགྱུར་བས་ན༔ ང་རྒྱལ་མི་
སྤང་ངོ༔ བཞི་པ་གཏི་མུག་མི་སྤང་སྟེ༔ དེ་ཡང་ལྟ་བ་ཕྱོགས་དང་རིས་མི་ཕྱེད༔ སྒོམ་
པ་རྒོད་འཕྲོའི་ཕྱོགས་སུ་མི་གཏོང་༔ སྤྱོད་པ་བླང་དོར་དགག་བསྒྲུབ་མེད༔ ཐམས་
ཅད་མཉམ་ཉིད་ལྷུག་པའི་ངང་ལ་མེར་རེ་གནས་པཿ ཐེག་ཆེན་རྨད་དུ་བྱུང་བའི་གཏི་
མུག་ཆེན་པོའི་རང་བཞིན༔ གཏི་མུག་མི་སྤང་ངོ༔ ལྔ་པ་ཕྲག་དོག་མི་སྤང་སྟེ༔ ལྟ་
སྤྱོད་དམན་ཅིང་སྤྱོད་ཡུལ་ངན་པར་གྱུར་པ་རྣམས་ལ་ཕྲག་དོག༔ དམ་ཚིག་མེད་པ་
དང་༔ དམ་མ་འདྲེས་པ་དང་ ཉམས་པ་དང་༔ དམ་ལས་ལོག་པ་རྣམས་མི་བརྟེན་
ཅིང་སྤང་བར་མི་བྱ་བའི་ཕྱིར༔ ཕ་རོལ་གྲུབ་མཐའ་ངན་པ་སྟོན་ཅིང་༔ སེམས་ཅན་
ལོག་པའི་ལམ་ལ་ཁྲིད་དེ༔ བསླུ་བར་བྱེད་པའི་སྤྱོད་པ་མཁན་རྣམས་ལ༔ ཕྲག་དོག་
ཆེན་པོས་སུན་འབྱིན་པའི་དམ་ཚིག་དང་ལྡན་པར་བྱེད་པས༔ ཕྲག་དོག་མི་སྤང་དང་
དུ་བླང་བར་བྱའོ༔ དུག་ལྔ་པོ་དེ་ཉིད་རང་རིག་རང་སྣང་ཡིན༔ དྲན་ཤར་ཐམས་ཅད་
རང་གི་ཤེས་པ་ལ༔ ཤེས་བྱེད་ཐམས་ཅད་ནི་རྩོལ་བ་ཡིན༔ རྩོལ་བ་ནི་ཐབས་ལ་
མཁས་པ་རང་རིག་པའི་ཡེ་ཤེས་ཏེ༔ དཔེར་ན་ཉི་མའི་དཀྱིལ་འཁོར་ལ་མུན་པའི་
སྒྲོས་མེད་པ་ལྟར༔ ཡེ་ཤེས་ཀྱི་དཀྱིལ་འཁོར་ལ་དུག་ལྔ་མེད་དེ༔ དུག་ལྔ་པོ་དེ་ཡེ་
ཤེས་ཡིན་པའི་ཕྱིར་ན༔ དུག་ལྔ་མ་སྤངས་ཡེ་ཤེས་ངང་གིས་གསལ་ཞིང་༔ དུག་ལྔ་
པོ་དེ་ལྟར་ཤེས་པ་ནི༔ རང་རིག་པའི་ཡེ་ཤེས་ཡིན་པ་ལཿ འཁོར་བ་ངན་པར་བྱས་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ནས་སྤང་རྒྱུ་མེད༔ མྱང་འདས་བཟང་པོར་རློམ་ནས་བླང་རྒྱུ་མེད༔ འཁོར་དང་འདས་
པའི་བྱེད་རྒྱུ་ཐམས་ཅད་བློའི་ཡུལ་ལས་འདས༔ དེ་ལྟ་བུའི་དམ་ཚིག་ལ་གནས་པའི་
རྣལ་འབྱོར་ཆེན་པོས་ཚོགས་གཉིས་ངང་གིས་རྫོགས་དོན་གཉིས་ལྷུན་གྱིས་གྲུབ་བོ༔
དང་དུ་བླང་བའི་དམ་ཚིག་ལྔ་ནི༔ དེ་བཞིན་གཤེགས་པའི་རིགས་དྲི་ཆེན༔ རྡོ་རྗེའི་
རིགས་བྱང་ཆུབ་ཀྱི་སེམས༔ རིན་ཆེན་གྱི་རིགས་མང་ པདྨའི་རིགས་པདྨའི་ཟིལ་
པ༔ ལས་ཀྱི་རིགས་དྲི་ཆུ་དང་ལྔ་སྟེ༔ དེ་ཡང་སྒྲུབ་པ་དང་སྒྲུབ་པ་ཆེན་པོ་དབང་བསྐུར་
བའི་རྫས་མཆོག་དམ་པ༔ མེད་དུ་མི་རུང་པས་དང་དུ་བླང་༔ བདུད་རྩི་ལྔ་པོས་ནད་
ལྔ་སེལ་ཕྱིར་དང་དུ་བླང་སྟེ༔ དྲི་ཆེན་གྱིས་དུག་ནད་སེལ༔ བྱང་སེམས་ཀྱིས་ཚ་བའི་
ནད་སེལ༔ མང་སས་མཛེ་ནད་སེལ༔ དམར་ཆེན་གྱིས་གྲང་བའི་ནད་སེལ༔ དྲི་ཆུས་
འགོ་བའི་ནད་སེལ༔ གཙང་སྨེའི་རྟོག་པ་སྦྱང་ཕྱིར་དང་དུ་བླང་བར་བྱ་ཞིང་༔ ཐུན་
མོང་དུ་ཡང་དགོས་པ་ལྔ་སྟེ༔ དྲི་ཆེན་དང་དུ་བླངས་པས་ཚེ་རིང་༔ བྱང་སེམས་དང་
དུ་བླངས་པས་མི་བརྗེད་པའི་གཟུངས་ཐོབ༔ ཤ་ཆེན་དང་དུ་བླངས་པས་བཀྲག་
མདངས་ཆེ༔ དམར་ཆེན་དང་དུ་བླངས་པས་སྟོབས་རྒྱསཿ དྲི་ཆུ་དང་དུ་བླངས་པས་
སྐད་སྙན་པར་འགྱུར་རོ༔ གཞན་ཡང་ཡོན་ཏན་ནི༔ འཁོར་བའི་སྡུག་བསྔལ་ཆེན་པོ་
ལས་གྲོལ་ནས༔ མཆོག་ཐུན་མོང་གི་དངོས་གྲུབ་ཆེན་པོ་ཐོབ་པ་དང་༔ མཆོག་ཏུ་གྱུར་
བའི་བདུད་རྩི་ལྔ༔ བཅུད་ལྔ་བརྟེན་པ་ནི༔ ལམ་མཆོག་བསྒྲོད་པའི་རྫས་དམ་པ་སྟེ༔
ཐབས་ལ་མཁས་པས་བརྟེན་པར་བྱ་ཞིང་༔ དང་དུ་བླངས་པས༔ སྐུ་ལཿ གསུང་ལྔ༔
ཐུགས་ལཿ ཡོན་ཏན་ལྔ༔ ཕྲིན་ལས་ལཿ བདུད་རྩི་ལྔ་སྟེ༔ ཕྱེ་བས་དམ་ཚིག་སུམ་ཅུ་
བརྙེས་པར་འགྱུར་རོ༔ སུམ་ཅུའི་དབྱེ་བ་འོག་ནས་འབྱུང་བ་དང་མཐུན་ནོ༔
བསྒྲུབ་པར་བྱ་བའི་དམ་ཚིག་ལྔ་ནི༔ རིགས་ལྔ༔ ཡེ་ཤེས་ལྔ༔ ཡབ་ལཿ ཡུམ་ལཿ སྐུ་
ལཿ སྐུ་གསུང་ཐུགས་ཡོན་ཏན་ཕྲིན་ལས་དང་ལྔའོ༔ རིགས་ལྔ་ནི༔ དེ་བཞིན་གཤེགས་



སྔོན་འགྲོ་ཆོས་སྤྱོད་སོགས་ཀྱི་སྐོར།
པའི་རིགས༔ རྡོ་རྗེའི་རིགས༔ རིན་པོ་ཆེའི་རིགས༔ པདྨའི་རིགས༔ ལས་ཀྱི་རིགས༔
ཡེ་ཤེས་ལྔ་ནི༔ ཆོས་ཀྱི་དབྱིངས་ཀྱི་ཡེ་ཤེས༔ མེ་ལོང་ལྟ་བུའི་ཡེ་ཤེས༔ མཉམ་པ་
ཉིད་ཀྱི་ཡེ་ཤེས༔ སོ་སོར་རྟོགས་པའི་ཡེ་ཤེས༔ བྱ་བ་གྲུབ་པའི་ཡེ་ཤེས༔ ཡབ་ལྔ་ནི༔
བྷུདྨ་ཧེ་རུ་ཀ བཛྲ་ རཏྭ་ པདྨ་ ཀརྨ་ཧེ་རུ་ཀའོ༔ དེ་བཞིན་དུ་བྷུདྡྷ་ཀྲོ་ཏི་ བཛྲ་ཀྲོ་ཏི་
རཏྣ་ཀྲོ་ཏི་ པདྨ་ཀྲོ་ཏི་ ཀརྨ་ཀྲོ་ཏི་ ཤཱ་རིའོ༔ སྐུ་ལྔ་ནི༔ ཆོས་སྐུ༔ ལོངས་སྐུ༔ སྤྲུལ་སྐུ༔
མངོན་པར་བྱང་ཆུབ་པའི་སྐུ༔ མི་འགྱུར་རྡོ་རྗེའི་སྐུ༔ གསུང་ལྔ་ནི༔ སྐྱེ་མེད་དོན་གྱི་
གསུང་༔ དགོངས་པ་བརྡའི་གསུང་༔ བརྗོད་པ་ཚིག་གི་གསུང་༔ གནས་ལུགས་ལུང་
གི་གསུང་༔ དབྱེར་མེད་རྡོ་རྗེའི་གསུང་༔ ཐུགས་ལྔ་ནི༔ ཆོས་ཀྱི་དབྱིངས་ཀྱི་ཡེ་ཤེས༔
མེ་ལོང་མཉམ་པ་ཉིད་སོ་སོར་རྟོགས༔ བྱ་བ་ནན་ཏན་ནོ༔ ཡོན་ཏན་ལྔ་ནི༔ གཞལ་
ཡས་ཁང་༔ ཞིང་ཁམས་ གདན་ཁྲི་ རྒྱན་འོད་ཟེར་ཚོགས་སོ༔ ཕྲིན་ལས་ལྔ་ནི༔ ཞི་བ༔
རྒྱས་པ་དབང་དྲག་པོ་ལས་སྣ་ཚོགས་པའོ༔ དེ་ལྟ་བུ་རྣམས་ནི༔ རྣལ་འབྱོར་ཆེན་པོས་
བསྒྲུབ་པར་བྱ་ཞིང་དབང་འབྱོར་བརྙེས་པར་བྱ་སྟེ༔ དམ་ཚིག་ལ་གནས་པས༔ བྱིན་
རླབས་དང་༔ དངོས་གྲུབ་རྣམ་གཉིས་དང་༔ ཕྲིན་ལས་དོན་གཉིས་འགྲུབ་པར་འགྱུར་
བས་སོ༔ ཙཤེས་པར་བྱ་བ་ལྔའི་དམ་ཚིག་ནི༔ རྩ་བ་ཡན་ལག་བསྡུས་ཏེ་བཤད་པར་
བྱ་སྟེ༔ ཕུང་པོ་ལཿ འབྱུང་བ་ལཿ དབང་པོ་ལྔ༔ ཡུལ་ལཿ༔ ཡན་ལག་ལྔ༔ སོར་མོ་ལྔ༔
ཉོན་མོངས་པ་ལྔ༔ དམ་རྫས་ལྔ༔ ཤ་ལྔ༔ ཕྱོགས་ལྔ༔ ཁ་དོག་ལྔ༔ འགྲོ་བ་ལཿ སྙིགས་
མ་ལཿ བག་ཆགས་ལྔ་སྟེ༔ སྤྱིར་དྲིལ་བས་འཁོར་བའི་ཆོས་བདུན་བཅུ་ཤེས་པར་བྱ༔
བྱེད་བྲག་ཏུ་དབྱེ་ན༔ གཟུགས་ཀྱི་ཕུང་པོ༔ ཚོར་བའི་ཕུང་པོ༔ འདུ་ཤེས་ཀྱི་ཕུང་པོ༔
འདུ་བྱེད་ཀྱི་ཕུང་པོ༔ རྣམ་པར་ཤེས་པའི་ཕུང་པོ་དང་ལྔའོ༔ ས་ཆུ་མེ་རླུང་ནམ་མཁའ་
སཿ འབྱུང་བ་ལྔའོ༔ མིག་རྣ་བ་སྣ་ལྕེ་ལུས་ཏེ་དབང་པོ་ལྔའོ༔ གཟུགས་སྒྲ་དྲི་རོ་རེག་
བྱ་སྟེ༔ ཡུལ་ལྔའོ༔ རྐང་ལག་བཞི་མགོ་དང་བཅས་པ༔ ཡན་ལག་སྟེ་ལྔའོ༔ མཐེབ་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
མོ་མཛུབ་མོ་གུང་མོ་སྲིན་ལག་ཐེའུ་ཆུང་སྟེ་སོར་མོ་ལཿ འདོད་ཆགས་ཞེ་སྡང་གཏི་མུག་
ང་རྒྱལ་ཕྲག་དོག་སྟེ༔ ཉོན་མོངས་པ་ལྔའོ༔ དྲི་ཆེན་དྲི་ཆུ་མཾ་ས་དམར་ཆེན་བྱང་སེམས་
ཏེ་དམ་རྫས་ལྔའོ༔ གླང་ཤ་སེང་གེ་རྟ་རྨ་བྱ་མཁའ་ལྡིང་གི་ཤ་སྟེ་ཤ་ལྔའོ༔ ཤར་ལྷོ་ནུབ་
བྱང་སྟེ་དབུས་དང་ཕྱོགས་ལྔའོ༔ དཀར་པོ་སེར་པོ་དམར་པོ་སྔོན་པོ་ལྗང་གུའམ་ནག་
པོ་སྟེ་ཁ་དོག་ལྔའོ༔ ལྷ་མི་དུད་འགྲོ་ཡི་དྭགས་དམྱལ་བ་སྟེ་འགྲོ་བ་ལྔའོ༔ དུས་ཀྱི་
སྙིགས་མ༔ ཚེའི་སྙིགས་མ༔ ལོངས་སྤྱད་ཀྱི་སྙིགས་མ༔ ཟས་ཀྱི་སྙིགས་མ༔ སེམས་
ཅན་གྱི་སྙིགས་མ་སྟེ༔ སྙིགས་མ་ལྔའོ༔ ཟས་ཀྱི་བག་ཆགས༔ རྒྱུ་མཐུན་གྱི་བག་
ཆགས༔ རྣམ་པར་སྨིན་པའི་བག་ཆགས༔ མངོན་པར་བརྗོད་པའི་བག་ཆགས༔ ལས་
ཀྱི་བག་ཆགས་ཏེ་བག་ཆགས་ལྔའོ༔ དེ་ལྟར་སྐུ་ལྔ་ཡེ་ཤེས་ལྔ་ལ་སོགས་པའི་མྱང་
འདས་ཀྱི་ཕྱོགས་གཏོགས་དང་༔ ཉོན་མོངས་ལྔ་དང་ཕུང་པོ་ལྔ་ལ་སོགས་འཁོར་བའི་
ཆོས་ཏེ༔ འཁོར་འདས་ཐམས་ཅད་ཤེས་པར་བྱ་བའི་དམ་ཚིག་གོ༔ སྤྱི་དོན་བཞི་པ་
ཉམས་པའི་རྒྱུ་ཉི་ཤུ་གསུངས་ཏེ༔ དེ་ཡང་དཔོན་དད་ཆེ་བ་ཡབ་ཡོལ་ལ་དགའ༔ དེ་
ཡང་ཉམས་པའི་རྒྱུར༡་གསུངས༔ མི་ཆོས་ཀྱི་བར་འདུམ་ཞལ་ལྕེ་གཅོད་པའི་བྱ་བ་
རྣམས་ལ་སྤྲོ༔ དེ་ཡང་ཉམས་པའི་རྒྱུར༢་གསུངས༔ ཀོབ་སྦྱོར་ཆེ་བས་རང་གིས་རང་
ལ་བསྟོད༔ དེ་ཡང་ཉམས་པའི་རྒྱུར༣་གསུངས གྲུབ་མཐའི་ཁ་འཛིན་ཆེ་བས་གཞན་
ལ་སྨད༔ དེ་ཡང་ཉམས་པའི་རྒྱུར་གསུངས༔ ཟུར་མགོ་རག་པས་ཚིག་ཟུར་འཛིན་
སྐྱེན༔ དེ་ཡང་ཉམས་པའི་རྒྱུར་གསུངས ཁེ་དང་གྲགས་པ་འདོད་པའི་ཕྱིར༔ འདུ་བ་
ཟང་ཟིང་མང་པོ་བརྟེན་པ་ལ་བརྩོན༔ དེ་ཡང་ཉམས་པའི་རྒྱུར༦་གསུངས༔ འདོད་
ཡོན་ཟས་ནོར་ལོངས་སྤྱོད་ལ་ཆགས་ཤིང་སྲེད་པས་བཅིངས༔ དེ་ཡང་ཉམས་པའི་
རྒྱུར༧་གསུངས༔ རང་གི་ཕྱོགས་ཀྱི་མངའ་རིས་ཆུས་སྲིད་རྒྱལ་ན་དགའ་ཞིང་༔ གཞན་
ཇི་ལྟར་དགྱེས་དགྱེས་མཛོད་ཅེས་སྨྲ༔ དེ་ཡང་ཉམས་པའི་རྒྱུརར་གསུངས༔ ཆང་དད་



སྔོན་འགྲོ་ཆོས་སྤྱོད་སོགས་ཀྱི་སྐོར།
ཆེ་བས་བག་མེད་དུ་བཏུང་༔ དེས་སྐྱོན་གྱི་རྣམ་པ་མང་པོ་བསགསཿ དེ་ཡང་ཉམས་
པའི་རྒྱུརཊ་གསུངས༔ རྒྱན་དང་ཆ་ལུགས་མང་པོ་འདོགས་ཏེ༔ སྒེག་ཆོས་བྱེད་ཅིང་
རང་མཐོང་སྐྱེས༔ དེ་ཡང་ཉམས་པའི་རྒྱུར༡༠་གསུངས༔ ལྟ་བ་བླ་མ་དང་མཆེད་ལ་ལོག་
པར་སྒོམ་པ་ཉེས་གདམས་པ་ལ་ཐེ་ཚོམ་སྤྱོད་པ་བསྒྲུབ་པ་ལ་ཡིད་གཉིས་ཉམསཿ དེ་ཡང་ཉམས་
པའི་རྒྱུར༡༡་གསུངས༔ ཆོས་ལ་ཕྱོགས་རིས་བྱེད་རེས་འཇོག་འདེམ་སོར་མང་པོ་སྐྱེན༔
དེ་ཡང་ཉམས་པའི་རྒྱུར༡༢་གསུངས༔ ཐོས་པའི་དྲན་ཚིག་གིས་ངོམ་སྐྱེན༔ དེ་ཡང་
ཉམས་པའི་རྒྱུར༡༣་གསུངསཿ ཅལ་ཅོལ་མང་པོ་ལབ་དད་ཆེ་སྟེ་སྨྲ་བ་མང་༔ དེ་ཡང་
ཉམས་པའི་རྒྱུར༡༤་གསུངསཿ གསང་སྒོ་གང་ཡང་མི་ཐུབ༔ དེ་ཡང་ཉམས་པའི་རྒྱུར༡༥
གསུངས༔ གཙང་སྨེ་དང་རྟོག་པ་ཆེ༔ དེ་ཡང་ཉམས་པའི་རྒྱུར་༡༦གསུངསཿ སྒྲོ་
མེད་པ་ལ་སྒྲོ་འདོགས་སྐྱེན༔ སྐུར་པ་བཏབ་རྒྱུ་མེད་པ་ལ་སྐུར་པ་སྣ་ཚོགས་འདེབས༔
དེ་ཡང་ཉམས་པའི་རྒྱུར་༡༧གསུངས༔ མཆེད་ཀྱི་འོག་བྲུས་ནས་ཚོད་ཉུལ་མང་པོ་བྱེད༔
དེ་ཡང་ཉམས་པའི་རྒྱུར༡ར་གསུངས༔ ཉོན་མོངས་འདོད་སྲེད་ཆེ་ཞིང་འཁོར་བའི་
རིགས་རྒྱུད་བུ་ཚ་མང་པོ་སྤེལ་བར་སྤྲོ༔ དེ་ཡང་ཉམས་པའི་རྒྱུར༡༩་གསུངས༔ དབེན་
པའི་གནས་སུ་རྩེ་གཅིག་གིས་སྒྲུབ་པ་བྱེད་པ་ལ་གཅིག་པུར་མི་ཆགས་ཤིང་འདུ་བ་
མང་པོའི་དཀྱིལ་དུ་འདུག་པར་དགའ༔ དེ་ཡང་ཉམས་པའི་རྒྱུར༢༠་གསུངས༔ དེ་ལྟ་
བུའི་ཆོས་ཅན་རྣམས་ཀྱིས་དམ་ཚིག་ཉམས་པའི་རྒྱུ་ཉི་ཤུ་ཡིན་པས༔ རྣལ་འབྱོར་ཆེན་
པོ་རྣམས་ཀྱིས་གཞིག་གྲོས་མཛོད༔ ༔སྤྱི་དོན་ལྔ་པ་དམ་ཚིག་ཉམས་པའི་སྔ་རྟགས་
སྔོན་དུ་འབྱུང་བ་ནི༔ དམ་ཚིག་ཉམས་པའི་མི་དེ་ལ ཡ་ང་བའི་ནད་རིམས་ལ་སོགས་
པས་ཐེབ་ཅིང་༔ རང་གི་འདོན་པ་ལ༔ ད་སྟེ་ནད་འདིས་ང་མི་གཏོང་ཐག་ཆོད་སྙམས་
པའི་ཡ་ང་བའི་སྡུག་བསྔལ་ཆེན་པོས༔ གྲེ་བ་དང་མཆུ་ནི་སྐམ་པ་ལ་སོགས་ཀྱི་ལྟས་
ངན་པ་དང་ གཞན་ཡ་ང་བས་གྲོགས་འདུན་གཉེན་བཤེས་ལ་སོགས་པ་རྣམས༔ ནད་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
འདེབས་ཀྱིས་དོགས་ནས་ཐ་དད་དུ་བྲོས་ཤིང་བྱེར་རོ༔ སླར་ཡི་མུག་ནས༔ མིག་
ནས་མཆི་མ་ལྷག་པར་འགྱུར༔ ངག་ནས་ཀྱི་ཧུད་ལ་སོགས་སྨྲེ་སྔགས་འབྱིན༔ དགྲ་
ལ་མཐུ་རྡུག༔ བགེགས་ལ་ནུས་པ་འབྱིན་མི་ནུས༔ ངག་ལ་བདེན་པ་མི་འཇུག
འཁོར་དང་ལོངས་སྤྱོད་མཛའ་བཤེས་ཡིད་འོང་གྲོགས་དང་བྲལ༔ སྐྱེ་བོ་ཡ་གི་ཅན་
རྣམས་ཀྱིས་གླེང་གཞི ཁ་ཡོག་སྣ་ཚོགས་དང་༔ རང་མ་ཉེས་པའི་ཁྲལ་འཇལ་དགོས་
པ་འབྱུང་༔ བསམ་པའི་དོན་མི་འགྲུབ༔ ལས་ལ་འབྲས་བུ་མི་འབྱུང་༔ བརྩམས་པའི་
བྱ་བ་གང་ཡང་མཐར་མི་ཕྱིན་པར་འཕྲོ་ལུས་ནས༔ ཡིད་འཆུས་ནད་ཀྱིས་གཙེས༔
དགྲས་འཇིགསཿ གཏམ་ངན་སྣ་ཚོགས་པ་འབྱུང་༔ མདོར་ན་མི་རུང་བའི་ལྟས་ངན་
སྣ་ཚོགས་བརྡ་བསྣོལ་དང་བཅས་པ་འབྱུང་བར་འགྱུར་ཏེ༔ གལ་ཏེ་དམ་ཚིག་ཉམས་
པ་ཐག་ཆོད་པ་ལ་ཉམས་པའི་རྟགས་མ་བྱུང་བར༔ སླར་བདེ་ལེགས་ཕུན་སུམ་ཚོགས་
པར་བྱུང་ན་ཤིན་ཏུ་ཡང་ལྕི༔ ཚེ་འདིར་སྨིན་མ་ནུས་པསཿ ཕྱི་མ་མནར་མེད་ཆེན་པོར་
ལྷུང་ནས་ཐར་མེད་དུ་དུ་ཁ་མྱོང་བར་འགྱུར་བའི་སྔ་ལྟས་ཡིན༔ གལ་ཏེ་དམ་ཚིག་མ་
ཉམས་པའམ༔ ཅི་སྟེ་ཉམས་པ་ལ་སོགས་པ་གོང་གི་སྐྱོན་རྣམས་བྱུང་ན་ཡང་ཞིང་༔
ཕྱི་མ་རྗེས་སུ་འབྲང་མ་ནུས་པ་དང་༔ སྔོན་གྱི་ལས་ཀྱི་རྣམ་པར་སྨིན་པ་ཟད་པའི་
རྟགས་ཡིན་པས༔ སྐོང་བཤགས་དང་བསྙེན་སྒྲུབ་ལ་བརྩོན་པ་སྤྲོ་བ་དང་བཅས་པ་
བྱས་ཏེ༔ རྣལ་འབྱོར་པ་ཚེ་འཕོས་མ་ཐག་ཏུ་དུ་ཁ་ལ་རྒྱབ་ཀྱིས་ཕྱོགས་ནས༔ རིག་
འཛིན་ཆེན་པོའི་གོ་འཕང་ལ་སོགས་པ་བརྙེས་པར་འགྱུར་རོ༔ སྤྱི་དོན་དྲུག་པ་དམ་
ཚིག་ཉམས་པའི་སྐྱོན་བསྟན་པ་ནི༔ བྱང་ཆུབ་སེམས་ཀྱི་དམ་ཚིག་ཉམས་པར་གྱུར་
ན༔ བསྐལ་པར་ལུས་ངག་ཡིད་གསུམ་གྱི་དགེ་བ་ཅི་བསགས་ཀྱང་༔ གཞི་རྟེན་ཙམ་
ཡང་མི་འབྱུང་བར༔ འཁོར་བའི་ཁམས་སུ་ཟག་པར་འགྱུར༔ སྐུའི་དམ་ཚིག་ཉམས་
ན༔ ཡ་ང་བའི་ནད་གཅོང་ལ་སོགས་པའི་སྡུག་བསྔལ་གྱིས་ཡུན་རིང་པོར་རབ་ཏུ་



སྔོན་འགྲོ་ཆོས་སྤྱོད་སོགས་ཀྱི་སྐོར།
མནར་བ་དང་༔ གློ་བུར་ཐོག་བབ་ཀྱི་ཚུལ་དུ་གཟེར་དང་གླང་ཐབསཿ གྲི་རྒོད་ལ་
སོགས་པས་ཐེབ་ནས་དུས་མ་ཡིན་པར་འཆི་བ་དང་༔ མདོར་ན་བྱ་བ་གང་ཡང་མི་
འགྲུབ་པ་ལ་སོགས་ལུས་ཀྱི་བདེ་བ་དང་བྲལ་ནས༔ བསྐལ་པ་གཅིག་ཏུ་རྡོ་རྗེ་དམྱལ་
བར་ལྟུང་བར་བྱེད༔ སྔགས་དང་ཕྱག་རྒྱ་རྒྱུན་ཆད་པའི་སྐྱོན་གྱིས༔ གསུང་གི་དམ་
ཚིག་ཉམས་པར་གྱུར་ན༔ ཚེ་འདིར་བགེགས་དང་འབྱུང་པོ་རྣམས་བདག་ལ་མི་འཇིགས་
པར༔ ཐོག་རྡུག་མེད་པར་བར་ཆད་བྱེད་དུ་འོང་བ་དང་༔ ངག་གི་ནུས་པ་ཟད༔ རྐྱེན་
དང་གློ་བུར་ཡེ་འགྲོག་མང་པོ་འབྱུང་༔ ཆོས་བྱས་པ་ལ་བྱིན་རླབས་དངོས་གྲུབ་མི་
འབྱུང་༔ རང་གིས་རང་ལ་ཡིད་མི་ཆེས་པར༔ ཤི་ནས་བསྐལ་པ་ཆེན་པོ་གཉིས་སུ་རྡོ་
རྗེ་དམྱལ་བར་ལྟུང་༔ སྒྲུབ་པ་ལ་རྟགས་དང་མཚན་མ་མི་འབྱུང་ཞིང་ལས་འགྱང་༔
དམ་ཅན་སྲུང་མས་སྲུང་སྐྱོབ་མི་བྱེད་ཀྱི་སྟེང་དུ་གཤེད་མར་འགྱུར༔ གསང་བཅུ་ཉམས་
པ་དེས་ཆོས་ལ་ཐེ་ཚོམ བླ་མ་ལ་ལོག་ལྟ་སྐྱེས་པ་ལ་སོགས༔ ཐུགས་ཀྱི་དམ་ཚིག་
ཉམས་པའི་སྐྱོན་གྱིས༔ སྨྱོ་སྟེ་བརྒྱལ་བ་དང་༔ འབོག་སྟེ་དྲན་པ་ཉམས་པ་དང་༔
ཡིད་མི་བདེ་ཞིང་འཁྲུག༔ སེམས་ཕྱ་ཕྱོ་བྱེད༔ ཉོན་མོངས་པ་ཐམས་ཅད་ཁ་ཡན་དུ་
འཆོར༔ དབང་པོ་ཉམས་པ་ལོང་བ་དང་༔ འོན་པ་དང་དིག་ལྐུགས་དང་ཞ་གྲུམ་ལ་
སོགས་པ་དང་༔ ངག་འཆལ་ནས་༔ རང་དབང་མེད་པར་ཅལ་ཅོལ་དུ་སྨྲ༔ ཤེས་པ་
སྨྱོས་ཤིང་འཐིབ་ཀྱིས་ནོན༔ ལུས་ཀྱི་བཀྲག་མདངས་ཉམས་ནསཿ གོས་ཀྱི་ཚོས་མི་
ལེན་ཧམ་སྐྱ་ཆགས༔ འགྲོ་བ་ཀུན་གྱི་ཡིད་དུ་མི་འོང་བ༔ སྐུར་པ་འདེབསཿ ཅི་བསམ་
པ་མི་འགྲུབ༔ ཤིན་ཏུ་བཀྲེན་ཅིང་ཉམ་ཐག་པར་འགྱུར༔ ཕ་རོལ་ལ་བསམ་དོན་
ལེགས་པར་གཏད་ཀྱང་༔ སླར་ཚུར་ལ་ངན་སྐྱུགས་དང་༔ ཟློག་ཚུལ་དྲག་ཤུལ་སྟོན༔
གང་ཡང་བསྒྲུབ་པ་ལཿ དྲོད་རྟགས་མེད་ཅིང་ལྷ་གཡེལ༔ ཏིང་ངེ་འཛིན་ལས་སུ་མི་
རུང་༔ གཤིས་ངན་དུ་འགྱུར༔ འབྱུང་པོ་ངན་པས་རྒྱབ་བྱེད་ཅིང་༔ འདུ་འཛི་དང་རྣམ་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གཡེང་ལ་སོགས་པའི་ལམ་དུ་འགྱུར༔ རང་དབང་མེད་པར་ལས་ཀྱི་མཐའ་ལོག་ནས
གཞན་དབང་དུ་འགྲོ་བ་ལ་སོགས་པའི་མི་སྡུག་པ་སྣ་ཚོགས་པ་འབྱུང་༔ ཚེ་འཕོས་
ནས་ཀྱང་རྡོ་རྗེ་དམྱལ་བར་བསྐལ་པ་ཆེན་པོ་གསུམ་དུ་གནས་ཤིང་༔ སྡུག་བསྔལ་
གྱི་རྣམ་པ་དཔག་ཏུ་མེད་པ་ཉམས་སུ་མྱོང་བར་འགྱུར༔ གལ་ཏེ་དེ་ལྟར་ཉམས་པ་
གསོ་བ་དང་༔ བཤགས་པའི་ཉེར་ལེན་མེད་ཅིང་༔ མ་བཤགས་མ་གསོས་ན༔ སླར་
ཉེས་པ་ཤིན་ཏུ་ཡང་ལྕི་ཞིང་༔ ཚེ་འཕོས་མ་ཐག་ཏུ་མནར་མེད་པའི་དམྱལ་བ་ཞེས༔
གཞན་དམྱལ་ཁམས་བཅོ་བརྒྱད་པོ་ཐམས་ཅད་ཕྱོགས་གཅིག་ཏུ་དྲིལ་བའི་འབུམ་གྱི་
ཆར་ཡང་ཉེ་བར་མི་ཕོད་པའི་སྡུག་བསྔལ་བསྲན་མི་བཟོད་པསཿ ཡུན་སྐབས་ཀྱི་བར་
མཚམས་ཚད་བཟུང་དུ་མེད་པ་ཉམས་སུ་མྱོང་བར་འགྱུར་ལ༔ དེ་ལྟ་བུའི་དམྱལ་བ་
ལ་ནི༔ སངས་རྒྱས་བརྒྱ་འམ་སྟོང་ངམ་ཁྲི་འབུམ་ལ་སོགས་པའི་ཐུགས་རྗེའི་འོད་ཟེར་
དང་༔ བྱང་ཆུབ་སེམས་དཔའ་གྲངས་མེད་པའི་ཕྲིན་ལས་དང་༔ སྟོབས་རྒྱུན་ཆད་མེད་
པར་དེ་ཉིད་གཅིག་པུ་ལ་མཛད་ཀྱང་༔ རྡོ་རྗེ་དམྱལ་བ་ཆེན་པོར་སྐྱེས་པ་དེ་ལ་ཕན་
པར་མི་འགྱུར་ཞིང་༔ རྡོ་རྗེ་དམྱལ་བར་སྐྱེས་པའི་དམ་ཉམས་དེ་ནི༔ བསྐལ་པ་ཐེར་
འབུམ་ལ་སོགས་སུ་ཡང་ཐོན་པར་མི་འགྱུར་རོ༔ འཇིག་རྟེན་དེ་འཇིག་ནའང་༔ འཇིག་
རྟེན་གྱི་ཁམས་གཞན་དུ་འཕོས་ཤིང་༔ སྐད་ཅིག་ཙམ་གྱི་ཡུན་སྐབས་ཀྱང་མི་འགྱང་
བར་སླེབ་ནས༔ སྔར་བཞིན་བར་མཚམས་མེད་པར་ཤིན་ཏུ་མནར་བར་འགྱུར་རོ༔
ཡན་ལག་གི་དམ་ཚིག་ཉམས་པར་གྱུར་ན་ནི༔ མཐོང་བའི་ཆོས་ལཿ མྱོང་བའི་ལས་
སྨིན་པར་བྱེད་དེ༔ སླར་ཡོད་པའང་མེད་པར་འགྱུར་ལ༔ མེད་ན་དེ་བས་ཀྱང་བཀྲེས་
པས་ཉོན་མོངས་པར་འགྱུར་བ་དང་༔ ཐེག་ཆེན་གསང་སྔགས་ཀྱི་ཆོས་ལ་འཕྱས་
འདོགས་དང་གཤེ་སྐུར་འདེབས་པ་དང་འདུག་ནས༔ འཇིག་རྟེན་པའི་དངོས་གྲུབ་
ཕྲན་ཚེགས་ཙམ་ཡང་མི་འབྱུང་རཿ གཞན་མཆོག་དང་ཐུན་མོང་གི་དངོས་གྲུབ་ནི་



སྔོན་འགྲོ་ཆོས་སྤྱོད་སོགས་ཀྱི་སྐོར།
སྨོས་ཀྱང་ཅི་འཚལ༔ ལྷ་དང་ཌཱཀྐི་ཆོས་སྐྱོང་ལ་སོགས་པ་བསྒྲུབས་ཀྱང་མི་འགྲུབ་
པའི་སྟེང་དུ༔ ཤིན་ཏུ་རིང་བར་འགྱུར་རོ༔ འགྲོ་བའི་དོན་བྱེད་པར་བརྩམས་ཀྱང་༔
འགྲོ་དོན་ལྟ་ཞོག༔ རང་དོན་ཙམ་ཡང་མི་འབྱུང་ཞིང་༔ བྱིན་རླབས་ཡལ་ནས་རང་
གཞན་ལ་ཕན་མི་ཐོགས༔ ལྟ་སྤྱོད་མི་མཐུན་པར་མུ་སྟེགས་བྱེད་དང་༔ འབྱུང་པོ་ལྟར་
ཡ་ཆ་བར་འགྱུར༔ ཕྱི་མདོ་སྡེའི་ཆོས་སྤྱོད་པ་ཡང་མེད༔ ནང་གསང་སྔགས་ཀྱི་ལྟ་བ་
ཡང་མེད་པར་མུ་སྟེགས་པ་ཉིད་དུ་འགྱུར་རོ༔ ནང་པ་སངས་རྒྱས་ཀྱི་བཀའི་གྲུབ་
མཐའ་དང་བྱིན་རླབས་མེད༔ ཡེ་ཤེས་ཀྱི་ཆོས་སྐྱོང་ནི་ལྟ་ཅི་སྨོས༔ འཇིག་རྟེན་པའི་
ལྷ་ཀླུ་ལ་སོགས་པས་ནི་སྐྱོབ་པར་མི་བྱེད་ཅིང་གཡེལ་བ་དང་༔ སླར་ཚེ་སྲོག་གི་གཤེད་
བྱེད༔ མདོར་ན་ཟབ་མོའི་ཆོས་དང་བྲལ༔ ཚེ་འདིར་མི་རུང་བའི་ལྟས་མང་པོ་དང་
བཅས་ནསཿ ཚེ་འཕོས་མ་ཐག་དུ་བསྐལ་པར་ངན་སོང་གསུམ་གྱི་སྡུག་བསྔལ་མྱོང་༔
རྣལ་འབྱོར་པ་ལ་གཟི་བརྗིད་མེད་པར༔ བྱང་ཆུབ་ཀྱི་མྱུ་གུ་འབྲས་བུ་ཟད་ནས་སྔོ་
སྐམ་དུ་འགྱུར་རོ༔ སྤྱི་དོན་བདུན་པ་དམ་ཚིག་མ་ཉམས་པའི་ཡོན་ཏན་ནི༔ རྣལ་
འབྱོར་ཆེན་པོའི་སྐུའི་དམ་ཚིག་བསྲུངས་ཤིང་མ་ཉམས་པའི་ཡོན་ཏན་ནི༔ ཚེ་འདིར་
ལུས་ལ་ནད་ཉུང་༔ བཀྲག་མདངས་གཟི་བརྗིད་དང་ལྡན་པས་ཕ་རོལ་ཟིལ་གྱིས་
གནོན་པ་དང་༔ མཛེས་ཤིང་ཡིད་དུ་འོང་བ༔ རྒས་དཀའ་སྐུ་དཀར་དང་གཉེར་མ་མི་
འབྱུང་༔ དབང་པོ་ཐམས་ཅད་གསལ༔ ཚེ་རིང་འཁོར་འདུ༔ ཟས་ནོར་ལོངས་སྤྱོད་
འཕེལ༔ རང་བཞིན་གྱི་ཁ་ན་མ་ཐོ་བ་སོགས་ཉེས་བྱས་ཐམས་ཅད་དག་པར་འགྱུར་
ལ༔ སྟེང་ལྷའི་སྲིད་པ༔ འོག་ཀླུའི་སྲིད་པ༔ བར་མིའི་སྲིད་པ་གསུམ་ལ་དབང་བསྒྱུར་
ཞིང་༔ བདག་ལ་བཀུར་སྟི་ཕུ་དུད་བྱེད༔ ཐེག་ཆེན་གསང་སྔགས་ཟབ་མོའི་སྒྲུབ་པ་
ཅི་བྱས་ཀྱང་༔ མཐར་ཐོན་ཅིང་ཅི་འདོད་ཀྱི་འབྲས་བུ་འབྱུང་༔ འཇིག་རྟེན་དང་འཇིག་
རྟེན་ལས་འདས་པའི་སྲུང་མ་ཐམས་ཅད་ལུས་དང་གྲིབ་མ་ལྟར་འགྲོགས་ནས་སྲུང་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
སྐྱོབ་བྱེད༔ བར་ཆད་སེལ༔ ཚེ་འཕོས་ནས་རིག་འཛིན་རྒྱལ་བའི་ཞིང་དུ་སྐྱེ༔ མཚན་
དང་དཔེ་བྱད་བཟང་པོ་རྣམས་ཀྱིས་སྤུས་པར་འགྱུར་བ་ལ་སོགས་པའི་ཡོན་ཏན་དཔག་
ཏུ་མེད་པ་འབྱུང་བར་འགྱུར་རོ༔ གསུང་གི་དམ་ཚིག་མ་ཉམས་པར་བསྲུངས་པའི་
ཡོན་ཏན་ནི༔ ཡི་དམ་གྱི་ལྷ་ཐམས་ཅད་དགྱེས་ནས་ཅི་འདོད་ཀྱི་དངོས་གྲུབ་སྟེར༔
གསང་སྔགས་ཀྱི་རིགས་རྒྱུད་འཕེལ༔ རྒྱུད་པའི་ཟམ་མི་ཆད་ཅིང་༔ དགེ་ལེགས་ཀྱི་
ཡོན་ཏན་ཐམས་ཅད་ཟླ་བ་ཡར་གྱི་ངོ་བཞིན་དུ་འཕེལ་བར་འགྱུར་རོ༔ མཐུ་དཔུང་
བྱིན་རླབས་བསམ་གྱིས་མི་ཁྱབ་པ་འབྱུང་༔ མི་མཐུན་པའི་ཕྱོགས་ངན་པ་ཐམས་ཅད་
ཞི༔ དཔལ་འབྱོར་ལོངས་སྤྱོད་གཟི་བརྗིད་མངའ་རིས་ཆུས་སྲིད་ལ་སོགས་པ་ཐམས་
ཅད་དར་ཞིང་རྒྱས་པར་འགྱུར༔ སྣང་སྲིད་ཀྱི་ལྷ་འདྲེ་མི་གསུམ་ཟས་ནོར་ལོངས་སྤྱོད་
འདོད་དགུ་ཐམས་ཅད་དབང་དུ་འདུ༔ དགྲ་བགེགས་ལོག་འདྲེན་བར་ཆད་འབྱུང་པོ་
ཐམས་ཅད་ཚར་གཅོད་པར་འགྱུར༔ མདོར་ན་རྣལ་འབྱོར་པའི་གནས་སྐབས་དང་
མཐར་ཐུག་གི་ཅི་བསམ་ཐམས་ཅད་འབད་མེད་དུ་འགྲུབ་པར་འགྱུར་བ་ལ་སོགས་
ཡོན་ཏན་བསམ་གྱིས་མི་ཁྱབ༔ ཚེ་འཕོས་ནས་ཀྱང་༔ གསུང་དབྱངས་ཡན་ལག་དྲུག་
ཅུ་ལ་སོགས་པ་ཐོབ་པར་འགྱུར་རོ༔ ཐུགས་ཀྱི་དམ་ཚིག་མ་ཉམས་པའི་ཡོན་ཏན་ནི༔
དཀར་པོ་དགེ་ཕྱོགས་ཀྱི་བྱ་བ་བསྒྲུབ་པ་ལ་སོགས་ཅི་བྱེད་ཀྱང་སྐྱོ་དུབ་མེད་པར་སྤྲོ་
བ་དང་བཅས་པ་འབྱུང་ཞིང་མཐར་ཕྱིན༔ སེམས་ཅན་གྱི་དོན་བྱེད་པ་ལ་སྤྲོ་བ་དང་༔
མཐུན་འཇུག་ལ་སོགས་ཕུན་སུམ་ཚོགས་པ་དང་བཅས་པས༔ ཡིད་གཞུངས་ཤིང་
གཞན་ལ་ཕན་པ་རྒྱ་ཆེན་པོ་འགྲུབ་༔ གདམས་པ་ཕྱི་ནང་གསང་སོགས་ཀྱི་སྣོད་ལྡན་
ལས་ཅན་འབྱུང་༔ ཅི་འདོད་ཀྱི་དངོས་གྲུབ་སྟེར༔ ལྡེམ་དགོངས་ལ་སོགས་པའི་
དགོངས་པ་ཟབ་མོའི་ཆོས་ཐམས་ཅད་ལ་མཁས་ཤིང་༔ བྱན་ཚུད་པར་འགྱུར༔ ཏིང་
ངེ་འཛིན་ལས་སུ་རུང་༔ རྟོགས་པ་ཁྱད་པར་ཅན་རྒྱུད་ལ་སྐྱེ༔ བྱམས་སྙིང་རྗེ་བྱང་ཆུབ་
24



སྔོན་འགྲོ་ཆོས་སྤྱོད་སོགས་ཀྱི་སྐོར། །
སེམས་ཀྱི་རྩལ་འབྱོངས་བར་འགྱུར༔ རང་བཞིན་ཡེ་ཤེས་ཀྱི་དཀྱིལ་འཁོར་ལྷ་ཚོགས་
ཐམས་ཅད་ཀྱིས་དབང་བསྐུར་བྱིན་གྱིས་རློབ་པར་བྱེད༔ མདོར་ན་རྣལ་འབྱོར་པའི་
དགོངས་པ་ནམ་མཁའ་དང་མཉམ་པའི་ངང་ནས༔ ལྡན་འབྲས་ཀྱི་ཡོན་ཏན་བློའི་
ཡུལ་ལས་འདས་པ་གནས་སྐབས་དང་མཐར་ཐུག་ཐམས་ཅད་དུ་འཆར་བར་འགྱུར༔
ཡན་ལག་གི་དམ་ཚིག་མ་ཉམས་པར་བསྲུངས་པའི་ཡོན་ཏན་ནི༔ སྔར་བཤད་པའི་
སྐྱོན་རྣམས་ལས་ལོག་པའི་ཡོན་ཏན་ཐ་དག་དང་ལྡན་པར་འགྱུར་རོ༔ ཕྱི་ནང་གི་
བདུད་བཞི་ལ་སོགས་པའི་བདུད་དཔུང་གིས་མི་བརྫི་ཞིང་༔ ཕར་ལ་འཇོམས་པའི་
ནུས་སྟོབས་དང་ལྡན་པར་འགྱུར༔ ངན་སོང་ཐམས་ཅད་ཡོངས་སུ་བྱང་ཞིང་སྦྱོང་
ནུསཿ ཐེག་པ་ཆེན་པོའི་ལྟ་སྤྱོད་ཀྱི་གཞུང་ཅི་ལྟ་བ་བཞིན་བསྲུངས་བསཿ འཇིག་རྟེན་
དང་འཇིག་རྟེན་ལས་འདས་པའི་ལྷ་ཐམས་ཅད་འགོ་ཞིང་༔ ཅི་དང་ཅི་བསམ་པ་ཐམས་
ཅད་མྱུར་དུ་འགྲུབ༔ མདོར་ན་བདག་གཞན་དོན་གཉིས་ཡོངས་སུ་རྫོགས་པར་འགྱུར་
ཞིང་༔ ཐེག་པ་ཆེན་པོའི་སྔགས་ཀྱི་དམ་ཚིག་ལ་ཚུལ་བཞིན་དུ་བྱས་ན༔ ཐེག་པ་འོག་
མ་ཉན་རང་ལ་སོགས་པའི་འདུལ་ཁྲིམས་བསླབ་པ་རྣམས་ཡོངས་སུ་མ་བསྲུངས་ཀྱང་༔
དོན་གྱིས་ཉམས་པར་མི་འགྱུར༔ དམ་པའི་ཆོས་འདུལ་བའི་སྒོ་ནས་དང་ བྱང་ཆུབ་
སེམས་དཔའི་ཕ་རོལ་ཏུ་ཕྱིན་པ་དང་༔ རིག་པ་འཛིན་པ་སྔགས་ཀྱི་སྒོ་ནས་ཏཿ བསླབ་
པ་གསུམ་པོ་རང་བཞིན་གྱིས་བཞུགས་པར་འགྱུར་རོ༔ དེ་སྐད་དུ་ཡང་༔ པད་སྡོང་
བརྩེགས་པ་ལསཿ སྐྱོན་ཡོན་སྤང་བླང་གཞིག་བྱས་ལཿ མ་ཉམས་བསྲུངས་ན་དོན་
འབྲས་འགྲུབ༔ ཉམས་ན་ཡུན་རིང་དུཁ་མྱོང་༔ དེ་ཕྱིར་དེ་དོན་ལེགས་ཤེས་བྱ༔ རྡོ་
རྗེ་ཐེག་པར་གྱུར་ཏོ་ཅོག༔ སྤྱི་དང་བྱེ་བྲག་གང་ལ་ཡང་༔ བསྟན་པའི་རྩ་བ་དམ་ཚིག་
ཉིད༔ རྣམ་པ་མང་པོ་དེ་བཞིན་ནོ༔ ཞེས་གྲགས་པས༔ རྣལ་འབྱོར་པ་རྣམས་ཀྱིས་
གསང་སྔགས་རྡོ་རྗེ་ཐེག་པའི་རྩ་ལག་ཏུ་གྱུར་པའི༔ དམ་ཚིག་ལ་གནས་པར་བྱེད་པ་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།།
ནི་གལ་ཤིན་ཏུ་ཆེའོ༔ སྤྱི་དོན་བརྒྱད་པ་ཉམས་ན་བསྐང་བའི་ཐབས་ནི༔ རྩ་བ་བྱང་
ཆུབ་སེམས་ཀྱི་དམ་ཚིག་ཉམས་ན༔ བླ་མ་མཁས་པ་ཡོངས་སུ་འཛིན་པའི་དགེ་བའི་
བཤེས་གཉེན་ལ་བྱང་ཆུབ་སེམས་ཀྱི་དམ་ཚིག་ཉམས་པ་གསོ་སྟེ༔ སླར་བྱང་ཆུབ་ཀྱི་
སེམས་ལ་གནས་པར་བྱ༔ སྐུའི་དམ་ཚིག་ཉམས་པར་གྱུར་ན༔ བླ་མའི་མཆེད་གྲོགས་
གང་ལ་ཉམས་པའི་དྲུང་དུ་ཕྱིན་ལ༔ ལོངས་སྤྱོད་ཀྱི་རྫས་ཀྱིས་ཁོ་དགྱེས་བར་ཕུལ་
ནས༔ གནོང་འགྱོད་དང་བཅས་པས་ཉེས་ཚོགས་ལ་སོགས་ཉམས་པའི་བྱ་བ་གང་
བྱས་པ་དེ་བཤགས་ཤིང་༔ ཕྱིན་ཆད་ཀྱང་དམ་ཚིག་ཉམས་པའི་བྱ་བ་མི་བྱེད་པར་
དམ་བཅས་ནས༔ སླར་དམ་ཚིག་ལ་གནས་པར་བྱ༔ གལ་ཏེ་རང་གི་མ་སླེབས་པའི་
ས་ཕྱོགས་སུ་སོང་བ་དང་༔ གྲུམ་ཆད་དུ་གྱུར་ནས་དངོས་སུ་མི་བཞུགས་ན༔ དེ་ཡི་
སྐུ་མཆེད་ཡབ་སྲས་ལ་སོགས་པའི་ཐུགས་ལ་བཅག་པའི་གན་དུ་ཕྱིན་ལ༔ སྔར་ལྟར་
བཤགསཿ དུས་ཀྱི་མཆོད་པ་རྒྱ་ཆེར་བཤམས་ནས་ཀྱང་བཤགསཿ དེ་ཉིད་བླ་མ་
སློབ་དཔོན་བཞུགས་ནའང་༔ འགྱོད་ཚིག་དང་བཅས་པས་སྔར་ལྟར་བཤགསཿ དེ་
ལྟར་མ་འཛོམ་ན་ཁོ་རང་དང་མཉམ་པ་བརྒྱ་རྩ་བརྒྱད་ལ་བཤགས་ཤིང་ཚུལ་སྡོམ་ལ་
སོགས་བྱ༔ དེ་ཡང་མ་འབྱོར་ན༔ དེ་ཡི་བླ་མ་མཆེད་སོགས་རྒྱུས་སུ་ཡོད་པའི་དུས་
བཟང་དང་བསྟུན་དཔང་པོ་གསུམ་བཀུག༔ གཏོར་མཆོད་དང་སྦྱིན་བསྲེག་གི་དལ་བཤམས་
ནས༔ དཀྱིལ་འཁོར་ལྷ་ཚོགས་ཀྱི་ཐུགས་དམ་བསྐང་༔ བསྲེག་ཆོག་བརྒྱ་རྩ་འབུལ་
ཞིང་ དཔང་པོ་གསུམ་ལ་ལོངས་སྤྱོད་པའི་འབུལ་བ་བྱས་ཏེ༔ གནོང་འགྱོད་དང་
བཅས་པས་བཤགས་ཤིང་༔ སླན་ཆད་ཉམས་པའི་ལས་མི་བྱེད་པར་དམ་བཅའ༔ ཅི་
སྟེ་བཤགས་ཀྱང་དངོས་སུ་བཞུགས་པ་དང་༔ དཔང་པོ་ལ་སོགས་པས་བཤགས་པ་
མི་ལེན་ན༔ ཐམས་ཅད་བེའུ་སྦྲེལ་གཡང་ལ་མཆོང་བ་དང་འདྲ་སྟེ༔ ཡུལ་དང་ཡུལ་
ཅན་ཐམས་ཅད་རྡོ་རྗེ་དམྱལ་བར་ལྟུང་བའི་ནང་ནས་ཀྱང་༔ བཤགས་པ་མི་ལེན་ན་
26



སྔོན་འགྲོ་ཆོས་སྤྱོད་སོགས་ཀྱི་སྐོར།
སྡིག་ཆེའོ༔ དེས་ན་དུས་མ་འགྱང་བར་བརྩོན་འགྲུས་དང་ལྡན་པས་མྱུར་དུ་བཤགས་
པ་བྱེད་པ་གལ་ཤིན་ཏུ་ཆེའོ༔ བཤགས་པར་བྱས་པས་ཆོ་ ག་ཉམས་པའི་སྒོ་ནས
ཚོད་ཡོད་ཀྱིས་ཉམས་པའི་རྒྱུ་བསགས་པ་ནི༔ དེ་བས་ཀྱང་ཉེས་པ་ཆེ་བར་ཉེ་བ་ལྔ་
དང་མཚུངས་པར་གྱུར་པའི་སྡིག་ལྕི་བ་མྱོང་བར་འགྱུརཿ གསུང་གི་དམ་ཚིག་ཉམས་
པར་གྱུར་ན༔ ལུས་ངག་ཡིད་གསུམ་སྐུ་གསུང་ཐུགས་ཀྱི་དཀྱིལ་འཁོར་དུ་ངེས་པར་
ཤེས་ན་སྐོང་པར་འགྱུར་ཞིང་༔ ཚེ་སྒྲུབ༔ སྨན་སྒྲུབ༔ བམ་སྒྲུབ་སྟེ་སྒྲུབ་པ་གསུམ་གྱིས་
བསྐང་༔ བསྙེན་སྒྲུབ་ནར་མ་བྱ༔ ངག་གི་སྒོ་ནས་བཤགས་པ་གང་ཤེས་ཆོ་གའི་སྐབས་
དང་བསྟུན་ལ༔ བརྒྱ་སྟོང་ལ་སོགས་མང་དུ་བརྗོད༔ ཆོ་ག་དང་བཅས་ཏེ་མ་འཕྲོད་
ཀྱང་༔ ནང་ནུབ་དུས་གསུམ་དུ་རང་གི་གནས་གསུམ་དུ་བླ་མ་ཡི་དམ་མཁའ་འགྲོའི་
དཀྱིལ་འཁོར་གསལ་གདབ་ལ༔ བཤགས་ཚིག་བཀླག་པར་བྱའོ༔ ཐུགས་ཀྱི་དམ་
ཚིག་ཉམས་པར་གྱུར་ན༔ ཕྱི་སྣོད་ཀྱི་འཇིག་རྟེན་གཞལ་ཡས་ཁང་༔ ནང་བཅུད་ཀྱི་
སྐྱེ་འགྲོ་ཐམས་ཅད་ལྷ་དང་ལྷ་མོར་ཤེས་ཤིང་༔ ཆོས་ཐམས་ཅད་སེམས་ཀྱི་དཀྱིལ་
འཁོར་དུ་ཐག་ཆོད་དེ༔ སེམས་རྣམ་པར་མི་རྟོག་པའི་ཏིང་ངེ་འཛིན་གྱི་ཀློང་དུ་གཞུག་
ཅིང་༔ འཁོར་འདས་ཀྱིས་བསྡུས་པའི་ཆོས་ཐམས་ཅད་མ་ཡེངས་བློ་ལ་འདྲིས་པར་
བྱས་ན༔ ཐུགས་ཀྱི་དམ་ཚིག་རང་བཞིན་ངང་གིས་སོར་ཆུད་པར་འགྱུར༔ དེ་ལྟར་མི་
ཤེས་པས་ནི༔ གོང་མའི་བཤགས་ཐབས་ཐམས་ཅད་ལ་བརྩོན་པར་བྱ་ཞིང་༔ དགོངས་
པ་ཏིང་ངེ་འཛིན་དུ་མའི་སྒོ་ནས་བཤགས་པར་བྱའོ༔ ཡན་ལག་གི་དམ་ཚིག་ཉམས་
པར་གྱུར་ན༔ གང་ཉམས་པ་ཐམས་ཅད་ཐད་ཐད་དུ་བཤགས་ཤིང་གང་ཡིན་སོར་
ཆུད་པར་བྱའོ༔ ཚོགས་བརྒྱ་རྩ་བརྒྱད་དང་༔ སྐོང་བཤགས་ནར་མ༔ སྦྱིན་སྲེག་བརྒྱ་
རྩ་བརྒྱད་རྣམས་ལ་འབད་པར་བྱའོ༔ དེ་ལྟར་ཉམས་སུ་བླངས་ན་ཡན་ལག་གི་དམ་
ཚིག་ཉམས་པ་བསྐངས་ཤིང་སོར་ཆུད་པར་འགྱུར་རོ༔ མདོར་ན་རྩ་བ་དང་ཡན་ལག་
27



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
གི་དམ་ཚིག་ཉམས་ཆགས་འགལ་འཁྲུལ་དུ་གྱུར་པ་ཅི་བསགསཿ མངོན་དུ་ཕན་ཚུན་
རང་རང་གི་མངོན་པར་རྟོགས་པ་དང་༔ འོན་ཏེ་ཞར་དང་ཞོར་གྱིས་བསགས་ནས་
བག་ལ་ཉལ་བསཿ མངོན་གྱུར་དུ་མེད་ཀྱང་༔ ཡུན་གྱི་སྒྲིབ་པར་འགྱུར་བའི་རྒྱུ་འབྱུང་
སྲིད་པས༔ ལུས་ངག་ཡིད་གསུམ་དཀྱིལ་འཁོར་རྣམ་པ་གསུམ་དང་ལྡན་པའི་ངང་
ནས༔ རབ་དགོངས་པ་ཀློང་གྱུར་གྱི་ངང་ནས་བཤགས༔ འབྲིང་ཡེངས་མེད་དྲན་འཛིན་
དང་བཅས་པས༔ འཁོར་འདས་ཐམས་ཅད་སེམས་ཀྱི་ཆོ་འཕྲུལ་དུ་ཤེས་པར་བྱས་
ལ་བཤགསཿ ཐ་མ་ལུས་ངག་ཡིད་གསུམ་གྱི་སྒོ་ནས་བཤགས་ཐབས་ཀྱི་ཆོ་ག་དང་
བཅས་པ་དུ་མ་ལག་ཏུ་བླངས་ཤིང་བཤགས་ཏེ ཉེས་ལྟུང་རྣམས་རབ་ཞག་གིས་མ་
བཅད་པར༔ འབྲིང་ཟླ་བར་མ་འགྱངས་པརཿ ཐ་མ་ཡང་ལོ་མ་འཁོར་བའི་གོང་དུ་
བཤགས་པ་གལ་ཆེའོ༔ དེ་ལྟར་མ་བཤགས་མ་ཕྱག་པ་ནི༔ གནས་སྐབས་མཐར་
ཐུག་གང་ལ་ཡང་༔ བདེ་ལེགས་ཀྱི་ཐབས་དང་བྲལ་ནས༔ སྡུག་བསྔལ་ཉམ་ཐག་
ཆེན་པོའི་འདམ་དུ་བྱིང་ནས་ཐར་པའི་དུས་སྐབས་མི་འབྱུང་ཞིང་༔ དམ་ཚིག་མ་ཉམས་
པ་ནི༔ གསང་སྔགས་བླ་མེད་དོན་གྱི་སྙིང་པོའི་བཅུད་ཡུན་མ་འགྱངས་བར་ཐོབ་ནས༔
རབ་ཚེ་གཅིག་ལུས་གཅིག་གིས་འབྲས་བུ་རྙེད་པར་འགྱུར༔ འབྲིང་ཚེ་འཕོས་མ་ཐག་
ཏུ་རིག་འཛིན་གྱི་ས་ལ་གནས་པར་འགྱུར༔ ཐ་མ་ཡང་ངན་སོང་གསུམ་པོ་རྒྱབ་ཀྱིས་
ཕྱོགས༔ བཟང་པོའི་འཕྲོ་དེ་ཉིད་ལ་བརྟེན་ནས༔ འབྲས་བུ་མི་ཟད་རྒྱ་ཆེར་འཕེལ་བར་
བྱེད་དོ༔ གནས་སྐབས་སུ་ཡང་ཉེས་པའི་སྐྱོན་ཐ་དག་དང་བྲལ་ནས༔ བདེ་ལེགས་
ཀྱི་ཡོན་ཏན་བསམ་པ་ཐམས་ཅད་ཆོས་ལྡན་དུ་འགྲུབ་པར་རྣལ་འབྱོར་པ་རྣམས་ཀྱིས་
ཤེས་པར་བྱ་ཞིང་༔ ཁྱད་པར་རྨད་དུ་བྱུང་བའི་ལམ་རྒྱུད་ལ་ཞུགས་པར་བྱོས་ཤིག
སྤྱི་དོན་དགུ་པ་དམ་ཚིག་ཆེན་པོའི་དཔེ་བསྟན་པ་ནི༔ དམ་ཚིག་མ་ཉམས་པར་བསྲུངས་
ཤིང་ཐུབ་ནས༔ དམ་ཚིག་ཆེན་པོ་ལ་གནས་ན༔ དཔེར་ན་ས་གཞི་ཆེན་པོ་དང་འདྲ་
.
28



སྔོན་འགྲོ་ཆོས་སྤྱོད་སོགས་ཀྱི་སྐོར།
སཿ ལེགས་ཉེས་འཁོར་འདས་ཀྱི་སྟོབས་ཐམས་ཅད་སྟོན་པར་བྱེདཿ ཡིད་བཞིན་
ནོར་བུ་རིན་པོ་ཆེ་དང་འདྲ་སྟེ༔ འཇིག་རྟེན་དང་འཇིག་རྟེན་ལས་འདས་པའི་དངོས་
གྲུབ་མ་ལུས་པ་འབྱུང་༔ ནམ་མཁའ་ཡངས་པ་དང་འདྲ་སྟེ༔ བདེ་ལེགས་ཀྱི་ཡོན་ཏན་
ཐམས་ཅད་འབྱུང་ཞིང་གང་ཡང་ལྡན༔ རྣོ་དབལ་ངར་དང་ལྡན་པའི་མཚོན་ཆ་དང་
འདྲ་སྟེ༔ ཉོན་མོངས་པའི་དྲྭ་བ་ཐམས་ཅད་འཇོམས་པར་བྱེད༔ ཕ་མ་དང་འདྲ་སྟེ་
དུས་གསུམ་གྱི་རྒྱལ་བ་ཐམས་ཅད་སྐྱེད་པར་བྱེད༔ རྒྱ་མཚོ་ཆེན་པོ་དང་འདྲ་སྟེ༔ དམ་
ཚིག་ལས་བྱིན་རླབས་རྒྱ་མཚོ་རྦ་རླབས་ཀྱི་ཕྲེང་བ་གཡོ་བ་ལྟར་འབྱུང་༔ མེ་དཔུང་
གིས་བསྲེག་བྱ་ཐམས་ཅད་སྲེག་པ་དང་འདྲ་བ་སྟེ༔ ལས་མི་དགེ་བའི་རྣམ་གྲངས་
གང་ཡིན་པ་ཐམས་ཅད་སྲེག་པར་བྱེད༔ བདུད་རྩི་སྨན་དང་འདྲ་སྟེ༔ བདག་འཛིན་
འཁོར་བའི་གཅོང་ནད་ཐམས་ཅད་གསོ་བར་བྱེད༔ རྒྱལ་པོ་ཆེན་པོ་དང་འདྲ་སྟེ༔ ཕ་
རོལ་གྱི་རྒོལ་བ་ངན་པས་མི་བརྫི་ཞིང་ལྟ་ངན་འཇོམས་པར་བྱེདཿ ཕྱིའི་རྒྱ་མཚོ་ཆེན་
པོ་ལ་ནོར་བུ་ལེན་པའི་དེད་དཔོན་དང་འདྲ་སྟེ༔ རྒྱུ་འབྲས་ཀྱི་དོན་གང་ཡིན་པ་ཐམས་
ཅད་མཐར་ཕྱིན་པར་བྱེད༔ དམ་ཚིག་ཆེན་པོ་ནི་དཔེ་ཉི་མ་དང་འདྲ་སྟེ༔ མ་རིག་པ་
རྨོངས་པའི་སྨག་རུམ་ཐམས་ཅད་སངས་པར་བྱེད་ཅིང་༔ གསང་སྔགས་རྡོ་རྗེ་ཐེག་
པའི་ལམ་འབྲས་བུ་དང་བཅས་པའི་ཆོས་ལ༔ དམ་ཚིག་གནད་ཆེ་ཞིང་༔ དམ་ཚིག་
དང་ལྡན་ན༔ ཅི་འདོད་པ་ཐམས་ཅད་རང་བཞིན་ལྷུན་གྲུབ་རྩོལ་མེད་རང་ཆས་སུ་
འབྱུང་ལ༔ དམ་ཚིག་དང་མི་ལྡན་ན༔ དོན་འབྲས་གང་ཡང་མི་འབྱུང་གི་སྟེང་དུ༔ སྡུག་
བསྔལ་གྱི་འབྲས་བུ་མཐའ་དག་སྨིན་པར་འགྱུར་བའི་ཕྱིར་ན༔ འདི་ལ་ཤིན་ཏུ་ནན་
ཏན་དུ་བྱའོ༔ སྤྱི་དོན་བཅུ་པ་དམ་ཚིག་མདོར་བསྡུས་ཏེ་བཤད་པ་ནི༔ དམ་ཚིག་གི་
དབྱེ་བའི་རྣམ་གྲངས་བསམ་གྱིས་མི་ཁྱབ་པ་གསུངས་ཀྱང་༔ ཡོངས་སུ་བསྡུས་པས༔
བདག་དོན་ཉེར་གཅིག༔ གཞན་དོན་ཞེ་བཞིར་འདུས་ཏེ༔ བདག་དོན་ཉེར་གཅིག་ནི༔



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
རྒྱན་སོགས་ཆོ་ལོ་མི་འགྱེད་པ༔ ལུས་མཛེས་སྒེག་ཆོས་མི་བྱེད་པ༔ འདུས་ཚོགས་
གཡེང་བ་ལྟད་མོ་ལ་མི་འགྲོ་བ༔ གསང་སྔགས་ཀྱི་དམ་རྫས་དངོས་གྲུབ་ལེན་པ་
སོགས་ཀྱི་དུས་མ་གཏོགས་པ༔ མྱོས་བྱེད་ཀྱི་ཆང་བག་མེད་འབོག་བརྒྱལ་དུ་མི་འཐུང་
བ༔ དྲེགས་སྤྱོད་སྣ་ཚོགས་མི་བྱེད་༔ ཁེངས་སེམས་ཀྱི་སྤྱོད་པ་འདོར་བ༔ རྡོ་རྗེ་སློབ་
དཔོན་དང་མཆེད་ལྕམ་ལ་མི་སྨོད་པ༔ འཇིག་རྟེན་པའི་ལྷ་ལ་ཕྱག་མི་བྱེད་པ༔ ཆེ་ངག་
དང་ཨང་ལྡིར་མི་བྱེད་པ༔ དགེ་བའི་བྱ་བ་བྱེད་པ་ལ་མི་སྨོད་ཅིང་༔ སྡིག་པ་མི་དགེ་
བ་སྣ་ཚོགས་བྱེད་པ་ལ་མི་བསྟོད་པཿ བླ་མེད་བྱང་ཆུབ་བསྒྲུབ་པའི་བྱ་བ་གང་དང་
གང་ལ་ལེ་ལོ་དང་ཕྱི་བཤོལ་མི་བྱེད་པ༔ ཟས་ནོར་ལོངས་སྤྱོད་ཀྱི་དངོས་པོ་དཀར་
པོ་དགེ་བའི་ཕྱོགས་སུ་གཏོང་བ་ལ་སེར་སྣ་འཇུར་གེགས་ཀྱིས་མི་འཆིང་བ༔ གཉིད་
ཤས་ཆུང་བར་བྱེད་པ༔ རྣམ་གཡེང་བསྐྱུངས་པ༔ ཁྲོ་གཏུམ་དང་ང་རོ་ཆུང་བར་བྱེད་
པཿ ཡེ་ཤེས་སྔོན་དུ་མི་གཏོང་བ༔ བླ་མའི་བཀའ་སྩལ་མི་གཅོག་པ༔ སྡིག་པའི་གྲོགས་
པོ་མི་བརྟེན་པ༔ ལུས་ངག་ཡིད་གསུམ་བག་མེད་པའི་སྤྱོད་པ་ཚུལ་དང་མི་མཐུན་པ་
གང་ཡང་མི་བྱེད་པ༔ གང་དམ་བཅས་པ་དེ་མི་འདོར་བ༔ ཟས་ནོར་ལོངས་སྤྱོད་འདོད་
སྲེད་ལ་ཆོག་ཤེས་ཤིང་༔ གཞན་ལ་མངོན་པའི་དཔག་དཔེ་མི་བྱེད་པ་སྟེ་དེ་ལྟར་ཉེར་
གཅིག་གོ༔ གཞན་དོན་ཞེ་བཞི་ནི༔ ཕ་རོལ་ཏུ་ཕྱིན་པ་དྲུག སྦྱིན་པ་ཚུལ་ཁྲིམས་བཟོད་པ་
བརྩོན་འགྲུས་བསམ་གཏན་ཤེས་རབ ཆོས་སྤྱོད་བརཿ ཡི་གེ་འབྲི་མཆོད་སྦྱིན་པ་དང་། །ཉན་དང་འཛིན་
དང་འཆང་བ་དང་། །ཀློག་དང་ཁ་ཏོན་བྱེད་པ་དང་། །དེ་སེམས་པ་དང་དེ་སྒོམ་པའོ། །ཕྲིན་ལས་རྣམ་པ་བཞིའི་
སྤྱོད་པ༔ མཐུན་འཇུག་ཐབས་ཀྱི་སྤྱོད་པ༔ བསྡུ་བའི་དངོས་པོ་དོན་མཐུན་པས་བསྡུ་བ་སྙན་
པར་སྨྲ་བ་དོན་སྤྱོད་པ་དང་མཐར་ཕྱིན་པའོ་ བཞི ཐེག་པ་རིམ་པ་དགུ༔ མུ་སྟེགས་དགུ
འགྲོ་དྲུག་གི་སྤྱོད་པ༔ འཛིན་པ་ཉམ་ང་མེད་པར་སྤྱོད་པ་སྟེ༔ དེ་ལྟར་བཞི་བཅུ་ཞེ་
བཞིའོ༔ འགྲོ་བ་སེམས་ཅན་གྱི་དོན་དུ་འགྲོ་བར་འདུག་ན༔ རང་འདོད་ཀྱི་དྲི་མ་མཐའ་
30



སྔོན་འགྲོ་ཆོས་སྤྱོད་སོགས་ཀྱི་སྐོར།
དག་དང་བྲལ་བའི་སྒོ་ནསཿ ཅི་ཡིན་ཀྱང་བླང་བར་བྱའོ༔ དེ་ལྟར་བདག་གཞན་གྱི་
དོན་དྲན་ཤེས་བཞིན་དང་བཅས་པས་བརྩོན་པ་ནི༔ རྣལ་འབྱོར་དབང་ཕྱུག་ཆེན་པོ་
ཡིན་པར་གསུངས་སོ༔ སྤྱི་དོན་བཅུ་གཅིག་པ་དམ་ཚིག་གི་འབྲས་བུ་མཐར་ཐུག་པ་
ནི༔ སྣང་སྲིད་འཁོར་འདས་ཀྱིས་བསྡུས་པའི་ཐམས་ཅད་ཡེ་གདོད་མ་ནས་རང་བཞིན་
སྤྲོས་པའི་མཐའ་དང་བྲལ་བ་ཉིད༔ དེ་ལས་མ་གཡོས་པ་ནི་ལྟ་བའི་དམ་ཚིག་ཆེན་པོ༔
དེ་ལྟ་བུའི་དོན་ལ་ཐག་ཆོད་ཅིང་༔ བྱེད་སྤྱོད་འཛིན་སྣང་གཉིས་འཛིན་གྱི་རྒྱ་མདུད་
རང་སར་གྲོལ་ནས༔ ཆུ་བོ་རྒྱུན་གྱི་རྣལ་འབྱོར་དུ་གྱུར་ནསཿ རྐྱེན་བཞི་དང་བྲལ་བ་
སྒོམ་པའི་དམ་ཚིག་ཆེན་པོ༔ ཀློང་ཆེན་པོ་དེའི་དཀྱིལ་འཁོར་དུ་རོལ་པ་མ་འགགས་
ཅིར་སྣང་ལམ་དུ་ཝ་ལ་ལ་ཁྱེར་བ་སྤྱོད་པའི་དམ་ཚིག་ཆེན་པོའོ༔ དེ་དག་ཐམས་ཅད་
འབ་ཆུབ་རྒྱ་ཆད་ཕྱོགས་ལྷུང་བྲལ་བ༔ མཉམ་ཉིད་ལྷུག་པའི་ངང་ལ་མེར་གྱིས་གནས་
པ་འབྲས་བུའི་དམ་ཚིག་ཆེན་པོའོ༔ དེ་ཡང་དམ་ཚིག་ཆེན་པོ་ཞེས་བྱ་བ༔ གུད་གཞན་
གཅིག་ཏུ་ན་ཡོད་པ་མ་ཡིན་པ་སྟེ༔ རང་གི་སེམས་ཉིད་འདི་ཀའི་དམ་ཚིག་ཡིན༔
ཅི་སྙེད་དུ་ཡང་སྣང་བའི་ཆོས་ཐམས་ཅད༔ རང་རིག་པའི་རྒྱུ་རྐྱེན་དང་བྲལ་བ་ཉིད༔
དེ་སྙེད་དུ་སྣང་བ༔ ཡུལ་ཅིར་སྣང་༔ སེམས་ཅི་སྲིད་ཐམས་ཅད་རང་རིག་ཉིད་ལས་
གཞན་དུའང་མེད མཐོ་རིས་ངན་སོང་འདྲེ་ལྡོག་སྤྱིའུ་གཙུག་ལ་སོགས་གར་སོང་
ཡང་༔ སྙིང་པོའི་དོན་ཉིད་ལས་འདའ་མི་སྲིད་པ་ནི་རང་བཞིན་དམ་ཚིག་ཆེན་པོ་ཡིན༔
རང་བཞིན་ལྷུན་གྱིས་གྲུབ་པའི་དམ་ཚིག་ཆེན་པོ་ལ་རིག་པ་ཕྱིན་ཅི་མ་ལོག་ན༔ ཚད་
མའི་སྒོ་ནས་གཞལ་བྱ་མངོན་སུམ་དུ་སྣང་བ་དང་༔ རྟགས་དེ་ལ་བརྟེན་པའི་རྗེས་
དཔག་གི་ཆོས་གཉིས་སུ་མེད་པས་ལྟ་བའི་དམ་ཚིག་ཆེན་པོའོ༔ དེ་དག་བློ་ལ་འདྲིས་
པས་སྤྱོད་ལམ་འགྲོ་འཆགས་ཉལ་འདུག་ཟ་འཐུང་ལ་སོགས་ཐམས་ཅད་ཀུན་ཏུ་མ་
ཉམས་པ་ནི༔ ཏིང་ངེ་འཛིན་རྒྱུན་གྱི་དམ་ཚིག་ཡིན་ཏེ༔ དེ་དག་ནི་འདས་པ་དང་༔ མ་
31



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
འོངས་པ་དང་༔ ད་ལྟར་བཞུགས་པ་ལ་སོགས་སངས་རྒྱས་ཐམས་ཅད་དང་སྤྱོད་ཡུལ་
གཅིག་པ་ཉིད་དོ༔ དེ་ལྟར་བསྲུང་རྒྱུ་ཅི་ཡང་མེད་པས༔ ཉམས་པ་རྡུལ་ཙམ་ཡང་འབྱུང་
མི་སྲིད་དོ༔ ས་མ་ཡཱ༔ གསང་སྔགས་དོན་གྱི་སྙིང་པོ་ལཿ གནད་འགགས་དམ་ཚིག་
ཡིན་པའི་ཕྱིར༔ དམ་ཚིག་བཀོད་པའི་རྒྱུད་རྣམས་ལསཿ རྣམ་བཤད་རྒྱ་མདུད་མདོར་
བསྡུས་པ༔ ཕྱི་རབས་དོན་དུ་པདྨས་མཛད༔ མ་འོངས་རྗེས་འཇུག་དོན་སླད་དུ༔ བདག་
འདྲ་མཁར་ཆེན་མཚོ་རྒྱལ་གྱིས༔ ཡི་གེར་བྲིས་ཤིང་གཏེར་དུ་སྦསཿ ལས་ཅན་སྐལ་
བར་ལྡན་པ་ཡི༔ སྐྱེས་བུ་རྣམས་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ སྦས་རྒྱ༔
གཏད་རྒྱ༔ གཏེར་རྒྱ༔ ཁ་ཐཾ༔ བདག་འདྲ་སངས་རྒྱས་གླིང་པས་པུ་རི་ཕུག་མོ་ཆེ་
ནས་བཏོན་པའོ༔



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨཾ ༔ བླ་མ་དགོངས་པ་འདུས་པ་ལས༔ བསྔོ་བ་ནོར་བུ་
བསམ་འཕེལ་ཞེས་བྱ་བ་
བཞུགས་སོ༔
ཨཾ༔ ༔གྲ༄༅jབྦཡཀམ༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ གང་གིས་བསོད་
ནམས་བསགས་དང་སོག་འགྱུར་ཡི་རང་སོགས དགེ་བའི་རྩ་བར་གྱུར་པ་ཅི་
མཆིས་ཐམས་ཅད་ནི༔ བླ་མེད་བྱང་ཆུབ་ཆེན་པོར་ཡོངས་སུ་བསྔོ་བའི་ཐབས༔ ཡིད་
བཞིན་གཏེར་ཆེན་ནོར་བུ་བསམ་འཕེལ་འདིར་བརྗོད་བྱ༔ འོ་འདི་ལྟར་བགྱིས་པའི་
དགེ་བའི་རྩ་བ་ཆེ་གེ་མོའི་དོན་དུ༔ བླ་ན་མེད་པའི་བྱང་ཆུབ་ཏུ་བསྔོ་བའི་འདུན་པ་དང་
ལྡན་པ་རྗེས་སུ་ཡིད་རང་ངོ༔ དེ་ཡང་བསྔོ་རྒྱུའི་དགེ་བ་ཞིང་དང་ དངོས་པོ་བསམ་
པ་གསུམ་འཛོམ་པ་གལ་ཆེ་ཞིང་༔ གསང་སྔགས་པས་བླ་མ་དམ་པ་ཞིང་དག་པར་
བཞེད་དེ༔ དཔལ་གསང་བ་འདུས་པ་ལསཿ མཆོད་པ་ཀུན་གྱི་ཐོག་མ་ལཿ མཆོད་
པ་ཐམས་ཅད་རབ་སྤངས་ཏེ༔ བླ་མའི་མཆོད་པ་ཡང་དག་བརྩམ༔ དེ་མཉེས་པ་ལ་
དངོས་གྲུབ་ནི༔ ཀུན་མཁྱེན་དམ་པ་ཐོབ་པར་འགྱུར༔ ཅེས་གསུངས༔ མདོ་ལྟར་ན་
དགེ་འདུན་ཞིང་དག་པར་གསུངས་ཏེ༔ མདོ་དགེ་རྒྱས་ལས༔ ཆོས་རྣམས་ཀུན་གྱི་
གཏེར་ཡིན་ཞིང་༔ རྣམ་པའི་སྒོ་ནི་རྣམ་འབྱེད་པས༔ དགེ་འདུན་ཞེས་ནི་བྱ་བ་སཿ དགེ་
འདུན་ལ་ནི་ཀུན་གྱིས་སྦྱིན༔ ཞེས་གསུངས་སོ༔ ཐུན་མོང་དུ་དཀོན་མཆོག་གསུམ་
ཞིང་རྣམ་པར་དག་པར་བཞེད་དེ༔ འདི་སྐད་དུ༔ སངས་རྒྱས་འདྲ་བའི་སྟོན་པ་མེད༔
ཆོས་དང་འདྲ་བའི་སྐྱོབ་པ་མེད༔ དགེ་འདུན་འདྲ་བའི་ཞིང་ས་མེད༔ དེ་ཕྱིར་དཀོན་
མཆོག་གསུམ་ལ་དབུལ་བར་བྱ༔ ཞེས་པས་མདོ་ནས༔ ཐེག་པ་འོག་མ་རྣམས་ཀྱིས་



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
ཞིང་ཡར་ལྡན་དུ་བཟང་བར་བཞེད་དེ༔ དཔེར་ན་ཞིང་ས་བཟང་པོ་ལ༔ རྒྱུ་ས་བོན་
ལེགས་པར་བཏབ་སྟེ༔ ཆུ་ལུད་རྨོ་ཁྲོལ་ལ་སོགས་པས་ཉ་ར་ལེགས་པར་བྱས་ན༔
འབྲས་བུ་ལོ་ཐོག་ཕུན་སུམ་ཚོགས་པར་འབྱུང་བ་བཞིན་དུ༔ ཞིང་རྣམ་པར་དག་པ་
ན་འབྲས་བུ་འཕེལ་ཆེ༔ ཞེས་གསུངས༔ ཐེག་པ་ཆེན་པོ་རྣམས་ཀྱིས་ནི༔ ཡུལ་འོག་
མ་ལ་གཅེས་པར་འཛིན་ཅིང་༔ གཞན་གྱིས་དོར་ནསཿ བཤེས་མེད་ཏུ་གྱུར་པས་མ་
ནུས་པ་རྣམས་དང་དུ་བླང་པར་བྱ་སྟེ༔ ལུང་ལས་ཀྱང་༔ རང་ལ་རེ་དང་བཤེས་མེད་
དང་༔ ནད་པ་དང་ནི་མ་ནུས་པ༔ རྒས་ཤིང་འཁོག་པ་དབང་པོ་ཉམས༔ དབུལ་ཕོངས་
བཀྲེས་དང་མུ་ཏོ་བ བྱང་ཆུབ་སེམས་ལྡན་རྣམས་ཀྱིས་ནི༔ མགོན་མེད་དེ་དག་དང་
དུ་བླང༔ ཞེས་གསུངས༔ དེ་ལྟར་ཞིང་རྣམ་པར་དག་པ༔ གོང་འོག་གང་ཡང་རུང་བ་
ལ༔ དངོས་པོ་དག་པ་ནི༔ ཡུལ་གོང་མ་ལ་དངོས་སུ་འབྱོར་བ་དང་༔ མ་འབྱོར་པའང་
ཡིད་ཀྱིས་སྤྲུལ་པའང་འབུལ་བར་བྱེད་དེ༔ ལུང་ལསཿ དངོས་སུ་འབྱོར་དང་ཡིད་ཀྱིས་
རྣམ་སྤྲུལ་པའི༔ ཀུན་ཏུ་བཟང་པོ་བླ་མེད་མཆོད་སྤྲིན་གྱིསཿ མཁའ་དབྱིངས་རྣམ་དག་
རྒྱ་ཆེར་ཡོངས་བཀོད་དེ༔ ཕྱི་ནང་གསང་བའི་མཆོད་པ་རྒྱ་མཚོས་མཆོད༔ ཅེས་པ་
དང་༔ འོག་མ་རྣམས་ལ༔ ཅི་ལྟར་མཁོ་བའི་ཡོ་བྱད་ལོག་པར་འཚོ་བ་ཅན་ལ་སོགས་
པའི་རྫས་སྡིག་དང་འདྲེས་པ་མ་ཡིན་པ་རྣམས༔ སྦྱིན་པ་རྣམ་བཞིའི་སྦྱིན་པར་བཤད་
དེ༔ མདོ་ལས༔ དངོས་པོ་རྐུ་འཕྲོག་དཀོར་རྫས་དང་༔ གཞན་ལ་གནོད་པ་མ་ཡིན་
པས༔ རབ་ཏུ་གཅེས་དང་ཡིད་འོང་རྫསཿ མཁོ་བར་གྱུར་ན་མཆོག་ཡིན་ནོ༔ ཞེས་པ་
དང་༔ གཞན་ཡང་སྡིག་དང་དུག་སོགས་ལོག་འཚོའི་ཟས མཚོན་ཆ་ལ་སོགས་མ་
འདྲེས་པ༔ སྦྱིན་པ་རྣམ་པ་བཞི་དང་ནི༔ འདོད་ཡོན་མཐུན་རྐྱེན་སྣ་ཚོགས་ཀྱིས༔
དབུལ་ཕོངས་མ་ནུས་པ་རྣམས་སྐྱོང་༔ ཞེས་པས༔ ཞིང་རྣམ་པར་དག་པ་བསམ་པ་
རྣམ་པར་དག་པ་ཡུལ་གོང་མ་ལ་དད་པ༔ འོག་མ་ལ་སྙིང་རྗེ༔ ཐུན་མོང་དུ་བྱང་ཆུབ་



སྔོན་འགྲོ་ཆོས་སྤྱོད་སོགས་ཀྱི་སྐོར།
སེམས་ཀྱིས་ཀུན་ནས་བསླང་བར་བྱ་སྟེ༔ འདི་སྐད་དུ༔ དད་དང་སྙིང་རྗེས་ཀུན་
བསླངས་ནས༔ གཞན་དོན་བྱང་ཆུབ་སེམས་ཀྱིས་སྦྱིན༔ བསྔོ་བ་སྨོན་ལམ་ཁ་བསྒྱུར་
ཏེ༔ འཁོར་གསུམ་མི་དམིགས་རྒྱ་ཡིས་བདབ༔ ཅེས་པ་དང་༔ ཞིང་མཆོག་རྣམ་པར་
དག་རྣམས་ལ༔ བསམ་པ་རྣམ་པར་དག་ལྡན་པས༔ རྫས་མཆོག་འབུལ་ལམ་སྦྱིན་
བྱས་པ༔ ཐེག་པ་མཆོག་གི་སར་བསྔོ་ཞིང་༔ འཁོར་གསུམ་དམིགས་མེད་རྒྱས་གདབ་
ན༔ བསྔོ་བ་དེ་ནི་མཆོག་ཡིན་ནོ༔ ཞེས་པ་རྣམས་གསུངས་ཤིང་༔ དེ་ལྟར་ཞིང་དང་
དངོས་པོ་བསམ་པ་གསུམ༔ འཛོམ་པས་ཚོགས་བསགས་པ་རྣམསཿ བསྔོ་རྒྱུའི་དགེ་
བ་ཡིན་ཅིང་༔ དེ་ལྟར་དུ་གྱུར་པའི་དགེ་བ་རྣམས་ཡུལ་གང་དུ་བསྔོ་ཞིང་ འབྲས་བུ་
ཅིའི་རྒྱུར་བསྔོ་ན༔ ཡུམ་ཆེན་ཤེས་རབ་ཕ་རོལ་ཕྱིན་པ་ལས༔ བྱང་ཆུབ་སེམས་དཔའ་
དགེ་བའི་བཤེས་གཉེན་གྱིས་ནི༔ ཡོན་ནམ་དགེ་བའི་རྩ་བ་ཐམས་ཅད་རྣམ་པ་ཐམས་
ཅད་མཁྱེན་པ་ཉིད་མ་གཏོགས་པ་ཉན་ཐོས་ཀྱི་སའམ༔ རང་སངས་རྒྱས་ཀྱི་སར་
ཡོངས་སུ་བསྔོར་མི་འཇུག་པའོ༔ ཞེས་གསུངས༔ ཡུལ་རྣམ་མཁྱེན་སངས་རྒྱས་ཀྱི་
སར༔ འབྲས་བུ་རྣམ་པ་ཐམས་ཅད་མཁྱེན་པ་ཉིད་ཐོབ་པར་བྱ་བའི་རྒྱུར་བསྔོ༔ གང་
གིས་བསྔོ་བ་སློབ་དཔོན་གྱི་ཁྱད་པར་ནི༔ མཚོ་སྐྱེས་རྡོ་རྗེའི་ཞལ་ནས༔ ལྟ་བ་གནས་
ལུགས་དོན་རྟོགས་ཤིང་༔ སྒོམ་པ་ཏིང་འཛིན་ལས་སུ་རུང་༔ སྙིང་རྗེ་བྱང་ཆུབ་སེམས་
དང་ལྡན༔ མཚན་ཉིད་ཐམས་ཅད་ཡོངས་རྫོགས་པའི༔ བཤེས་གཉེན་དམ་པ་རྣམས་
ཀྱིས་ནི༔ ཡོན་རྣམས་བསྔོ་བའི་སློབ་དཔོན་མཆོག༔ ཅེས་དེ་ལྟ་བུ་འཛོམས་ན་རབ༔
དེ་ལྟར་མ་འཛོམས་ཀྱང་༔ གང་གི་དད་དང་འདུན་བྱས་པས༔ བླ་མེད་དེ་ནི་སྟོན་པ་
དངོས༔ ཞེས་པ་དང་༔ ཉ་སྟོང་བརྒྱད་གསུམ་ལ་སོགས་དུསཿ དགེ་རྩ་དཀོན་མཆོག་
དྲུང་དུ་བསྔོ༔ ཞེས་པས༔ རང་གི་དད་པ་ཐོབ་པ་དང་༔ དཀོན་མཆོག་གི་རྟེན་དྲུང་དུ་
ཡང་རུང་བར་བཤད་དོ༔ གང་གི་དོན་དུ་བསྔོ་ན༔ ཆེ་གེ་མོ་གཅིག་པུ་མ་ཡིན་པར་ཆེ་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གེ་མོས་ཐོག་དྲངས་སེམས་ཅན་ཐམས་ཅད་ཀྱི་དོན་དུ་བསྔོ་བར་བྱ་སྟེ༔ འདི་སྐད་དུ༔
དངོས་སམ་ཡང་ན་བརྒྱུད་ཀྱང་རུང་ སེམས་ཅན་དོན་ལས་གཞན་མི་སྤྱད༔ སེམས་
ཅན་ཁོ་ནའི་དོན་གྱི་ཕྱིར༔ ཐམས་ཅད་བྱང་ཆུབ་ཕྱིར་བསྔོའོ༔ ཞེས་འབྱུང་བསཿ ཚེ་
དང་ལྡན་པ་ལ་ནི་དེ་ཉིད་དེ༔ ཚེ་འདས་ལ་ཡང་ཆེ་གེ་མོའི་གནས་སུ་གཤིན་ཚེ་ལས་
འདས་པ་ཆེ་གེ་མོ་ཞེས་ཁ་བསྒྱུར༔ ཆེ་གེ་མོས་ཐོག་དྲངས་པའི་སེམས་ཅན་ཐམས་
ཅད་ཀྱི་དོན་དུ་བསྔོ་བ་བགྱིད་པས་ཁྱེད་རང་ལུས་གུས་པས་ཐལ་མོ་སྦྱར༔ ཡིད་གུས་
པས་མདུན་གྱི་ནམ་མཁའི་གནས་སུ་འོ་སྐོལ་རྣམས་ཀྱི་སྟོན་པ་སངས་རྒྱས་བཅོམ་
ལྡན་འདས་རྒྱལ་བ་ཤཱཀྱ་ཐུབ་པ་མཚན་དཔེ་བྱད་དུ་མས་སྤྲས་ནས་བཞུགས་པ་ལ༔
ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་བླ་མ་ཡི་དམ་མཁའ་འགྲོ་དམ་
ཅན་སྲུང་མ་དང་བཅས་པ་ཐམས་ཅད་ཀྱིས་བསྐོར་ནས་བཞུགས་པར་དམིགས་ལ༔
རང་གི་ལུས་ལོངས་སྤྱོད་དཔལ་འབྱོར་ཆུས་སྲིད་དགེ་བའི་རྩ་བ་ཐམས་ཅད་འབུལ་
ཞིང་རང་གཞན་ཐམས་ཅད་ཀྱིས་འཁོར་བ་ཐོག་མ་མ་མཆིས་པ་ནས༔ བསགས་
པའི་བསོད་ནམས་དང་ཡེ་ཤེས་ལས་བྱུང་བའི་དགེ་བའི་རྩ་བ་རྣམས༔ ཆེ་གེ་མོས་
ཐོག་དྲངས་པའི་སེམས་ཅན་ཐམས་ཅད་བླ་ན་མེད་པ་ཡང་དག་པར་རྫོགས་པའི་སངས་
རྒྱས་ཐོབ་པར་བགྱིས་པའི་སླད་དུ་བསྔོ་སྙམ་པ་གྱིས་ངག་གུས་པས་བསྔོ་བའི་རྗེས་
ཟློས་ངག་ལ་སྒྲོས་ཐོན་པ་གྱིས༔ ཞེས་བསྒོ་ཞིང་ཁོ་རང་གི་དོན་དུ་བསྔོ་ན༔ ཁྱོད་རང་
གི་ཞེས་འདོན་པ་ཁ་བསྒྱུར་གྱི་སྐབས་རྣམས་ཤེས་པར་བྱ༔ བཞི་སྡེ་ལ་སོགས་ཡོད་
ན་ཡང་མཐུན་འགྱུར་མཛོད༔ ཅེས་སྙན་གསན་དབབ༔ སློབ་དཔོན་རང་གིས་ཀྱང་
ཚིག་དོན་ཡང་མ་ཡེངས་པར་ཚིག་དང་མཐུན་པའི་འདུན་པ་གཏད་ཅིང་བྱ༔ ཕྱོགས་
བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་ཆེ་གེ་མོ་
ལ་དགོངས་སུ་གསོལ༔ བླ་མ་ཡི་དམ་དཀྱིལ་འཁོར་གྱི་ལྷ་ཚོགས་འཁོར་བཅས་



སྔོན་འགྲོ་ཆོས་སྤྱོད་སོགས་ཀྱི་སྐོར།
དགོངས་སུ་གསོལ༔ ཆེ་གེ་མོ་ཞེས་བགྱི་བས༔ འཁོར་བ་ཐོག་མ་མེད་པ་ནས་སྦྱིན་
པ་ལས་བྱུང་བ་དང་ ཚུལ་ཁྲིམས་ལས་བྱུང་བ་དང་༔ སྒོམ་པ་ལས་བྱུང་བ་ལ་སོགས་
པའི་དགེ་བའི་རྩ་བ་བགྱིས་པ་དང་༔ བགྱིད་དུ་སྩལ་བ་དང་༔ གཞན་གྱིས་བགྱིས་པ་
ལ་རྗེས་སུ་ཡི་རངས་བ་དང་༔ མ་འོངས་པའི་དུས་སུའང་བགྱིད་པར་འགྱུར་པ་དང་༔
ད་ལྟར་ཚེ་འདིར་ཡང་ལུས་ངག་ཡིད་གསུམ་གྱི་སྒོ་ནས་བགྱིས་པའི་དགེ་བའི་རྩ་བ་
བསོད་ནམས་དང་ཡེ་ཤེས་ལས་བྱུང་བ་ཐམས་ཅད་འཕགས་པ་བདེན་པ་གྲུབ་པ་རྣམས་
ཀྱིས་ཅི་ལྟར་བསྔོས་པ་ལྟར༔ བདག་གིས་ཀྱང་ཆེ་གེ་མོ་ལ་སོགས་པའི་སེམས་ཅན་
ཐམས་ཅད་ཀྱི་དོན་དུ་བླ་ན་མེད་པ་ཡང་དག་པར་རྫོགས་པའི་སངས་རྒྱས་ཀྱི་རྒྱུར་
ཡོངས་སུ་བསྔོ་བར་བགྱིའོ༔ དེ་ལྟར་བསྔོས་པའི་མཐུ་དཔུང་གི་ནུས་སྟོབས་ལ་བརྟེན་
ནསཿ བསྔོ་མཁན་རང་ཉིད་ལས་དགོངས་པ་ལྷག་པའམ༔ གོང་མའི་བསྔོ་བ་ཡིན་ན༔
དགོངས་གསོལ་གྱི་དཔང་པོར་གསོལ་ནས་སེམས་ཅན་ཐམས་ཅད་ཀྱི་དོན་དུ་བསྔོ་
ཞིང་སྨོན་ལམ་གྱི་མཐའ་བསྒྱུར་ཅན་བྱའོ༔ ཆེ་གེ་མོས་ཐོག་དྲངས་པའི་སེམས་ཅན་
ཐམས་ཅད་མྱུར་དུ་བླ་ན་མེད་པ་ཡང་དག་པར་རྫོགས་པའི་སངས་རྒྱས་རིན་པོ་ཆེ་ཐོབ་
པར་གྱུར་ཅིག ཅེས་ལན་གསུམ་བརྗོད་པའི་མཐརཿ འདི་ལྟར་སྨོན་ལམ་གདབ་པ་
ནི༔ དེ་ལྟ་བུ་མ་ཐོབ་ཀྱི་བར་དུ་སྐྱེ་བ་ནས་ཚེ་རབས་ཐམས་ཅད་དུ་སྐྱེ་བ་གཞན་གྱིས་
བར་མ་ཆོད་པར་མཐོ་རིས་ཀྱི་ལྷ་དང་མིའི་གོ་འཕང་ཐོབ་པར་གྱུར་ཅིག༔ དེ་ཡང་རིགས་
མཆོག་ཏུ་གྱུར་པ་ལ་སོགས་མཐོ་རིས་ཀྱི་ཡོན་ཏན་ཐ་དག་དང་ལྡན་པར་གྱུར་ཅིག
བླ་མ་དམ་པའི་བརྒྱུད་པ་ཡོངས་སུ་འཛིན་པའི་དགེ་བའི་བཤེས་གཉེན་རྣམས་དང་
ཞལ་མཇལ་ནས་རྗེས་སུ་འཛིན་པར་གྱུར་ཅིག༔ མཉེས་པ་གསུམ་བསྒྲུབས་ནས་ཐོས་
བསམ་སྒོམ་གསུམ་ཐེག་མཆོག་བླ་ན་མེད་པའི་ཆོས་ལ་ལོངས་སྤྱོད་པར་གྱུར་ཅིག
གནས་གྲོགས་མཐུན་རྐྱེན་ཕུན་སུམ་ཚོགས་པ་དང་ལྡན་པའི་སྒོ་ནསཿ ཐེག་མཆོག་



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
བླ་མེད་ཟབ་ཞི་ཆོས་ཀྱི་འཁོར་ལོ་རྒྱ་ཆེན་པོ་བསྐོར་བར་གྱུར་ཅིག༔ ཚད་མེད་ཐུགས་
རྗེའི་ཕྲིན་ལས་བྱམས་སྙིང་རྗེ་བྱང་ཆུབ་ཀྱི་སེམས་དཔག་ཏུ་མེད་པ་དང་ལྡན་པས
འགྲོ་བ་སེམས་ཅན་ཐ་དག་པའི་དོན་གང་ལ་གང་འདུལ་རྩོལ་མེད་ཤུགས་འབྱུང་དུ་
འགྲུབ་པར་གྱུར་ཅིག བླ་མ་ཡི་དམ་མཁའ་འགྲོའི་དཀྱིལ་འཁོར་ལ་སོགས་ཏེ༔ སངས་
རྒྱས་ཀྱི་ཞིང་ཁམས་རབ་འབྱམས་རྒྱ་མཚོ་མཐའ་ཡས་པ་རབ་ཏུ་བསྒྲོད་དེ༔ དེ་དག་
གི་མཛད་པ་རྨད་བྱུང་གི་དགོངས་པས་ཡོངས་སུ་སྐྱོབ་པར་གྱུར་ཅིག དེ་དག་ཐམས་
ཅད་ཀྱི་རྗེས་སུ་ཞུགས་པར་གྱུར་ཅིག༔ རྗེས་སུ་སྒྲུབ་པར་གྱུར་ཅིག༔ དགོངས་པ་དང་
ཐུགས་རྗེ་མཛད་པ་འཕྲིན་ལས་མཉམ་པར་གྱུར་ཅིག༔ དེ་དག་སྒྲུབ་པའི་ལམ་གྱི་
འགལ་རྐྱེན་བར་ཆད་རྣམ་གཡེང་ལེ་ལོ་འགལ་འཁྲུལ་ལ་སོགས་པ་མི་མཐུན་པའི་
ཕྱོགས་ངན་པ་ཐམས་ཅད་ཞི་ནསཿ མཐུན་རྐྱེན་ཕུན་སུམ་ཚོགས་པ་ཚེ་རིང་བ་དང་༔
ནད་མེད་པ་དང་༔ གཟུགས་བྱད་བཟང་ཞིང་སྐྱེ་འགྲོ་ཐ་དག་གི་ཡིད་དུ་འོང་བ་དང་༔
དད་པ་ཆེ་བ་ཤེས་རབ་ཆེ་བ་སྙིང་རྗེ་ཆེ་བ་བརྩོན་འགྲུས་ཆེ་བ་ལོངས་སྤྱོད་ཆེ་བ་སྦྱིན་གཏོང་
ལ་མངོན་པར་དགའ་བ་དམ་ཚིག་ལ་གནས་ཤིང༔ ཚུལ་ཁྲིམས་རྣམ་དག་སྲུང་བ་ལ་སོགས་
ཏེ༔ བདེ་ལེགས་ཀྱི་ཡོན་ཏན་ཕུན་སུམ་ཚོགས་པ་དང་ལྡན་པར་གྱུར་ཅིག༔ སྐབས་འདིར་
གཤིན་པོའི་དོན་དུ་བསྔོ་བ་དང་༔ སྨོན་ལམ་བྱེད་པ་ཡིན་ན༔ སྒྲིབ་སྦྱོང་གི་སྐབས་ནས་འབྱུང་
བ་ལྟར་བྱ་ཞིང་༔ གསོན་བསྔོ་ནི༔ སྨོན་ལམ་དེ་ལྟར་ལས༔ གཞན་གང་འོས་དང་༔
འདི་དག་ཀྱང་གདབ་པར་བྱའོ༔ གནས་སྐབས་ཚེ་འདི་ཉིད་དུའང་༔ ཚེ་རིང་ནད་མེད་
དཔལ་འབྱོར་ཕུན་སུམ་ཚོགས་པ་དང་ལྡན་པར་གྱུར་ཅིག༔ ནད་གདོན་སྡིག་སྒྲིབ་
འགལ་འཁྲུལ་རྐྱེན་ཕྱི་ནང་གི་བར་ཆད་མི་མཐུན་པའི་ཕྱོགས་ངན་པ་ཐམས་ཅད་ཞི་
བར་གྱུར་ཅིག༔ ལུས་ངག་ཡིད་གསུམ་ཆོས་ལ་གནས་ཤིང་༔ རྒྱལ་བའི་བཀའ་དྲི་མ་
མེད་པ་ལ་ལོངས་སྤྱོད་དེ༔ བསམ་པའི་དོན་ཐམས་ཅད་ཡིད་བཞིན་གྱི་ནོར་བུ་རིན་
38



སྔོན་འགྲོ་ཆོས་སྤྱོད་སོགས་ཀྱི་སྐོར།
པོ་ཆེ་དབང་གི་རྒྱལ་པོ་ལྟར་འགྲུབ་པར་གྱུར་ཅིག༔ ནམ་འཆི་བའི་ཚེ་ན་ཡང་ནད་གཅོད་
ཀྱི་སྡུག་བསྔལ་མི་འབྱུང་ཞིང་༔ ཉོན་མོངས་པའི་རྟོག་པ་ཐམས་ཅད་ཞི་ནས་དགའ་
བདེ་སྤྲོ་བ་དང་བཅས་པའི་བསམ་པས་བླ་མ་དཀོན་མཆོག་དྲན་པར་གྱུར་ཅིག༔ སྐྱབས་
གནས་བླ་ན་མ་མཆིས་པའི་འཕགས་པ་ཐུགས་རྗེ་ཆེན་པོ་དང་ལྡན་པ་རྣམས་ཀྱིས་
དགོངས་པས་ཡོངས་སུ་སྐྱོབ་པར་གྱུར་ཅིག༔ བར་དོའི་འཇིགས་སྐྲག་མི་འབྱུང་ཞིང་༔
ངན་འགྲོའི་སྐྱེ་སྒོ་ཐམས་ཅད་ཆོད་པར་གྱུར་ཅིག༔ མཐར་ཐུག་བླ་ན་མེད་པ་ཡང་དག་
པར་རྫོགས་པའི་སངས་རྒྱས་ཀྱི་གོ་འཕང་རིན་པོ་ཆེ་མྱུར་དུ་ཐོབ་པར་གྱུར་ཅིག༔ སངས་
རྒྱས་སྐུ་གསུམ་བརྙེས་པའི་བྱིན་རླབས་དང་༔ ཆོས་ཉིད་མི་འགྱུར་བདེན་པའི་བྱིན་
རླབས་དང་༔ དགེ་འདུན་མི་ཕྱེད་འདུས་པའི་བྱིན་རླབས་དང་༔ བླ་མ་ཡི་དམ་མཁའ་
འགྲོའི་བྱིན་རླབས་ཀྱིས༔ ཅི་ལྟར་བསྔོས་པ་ཐམས་ཅད་འགྲུབ་གྱུར་ཅིག༔ སྨོན་ལམ་
བཏབ་པ་རྣམས་ཀྱང་བཙན་གྱུར་ཅིག ཅེས་པ་ཡང་བརྗོད་དེ༔ རྗེས་འཁོར་གསུམ་
ཡོངས་སུ་དག་པ་མི་དམིགས་པས་རྒྱས་གདབ་པར་བྱའོ༔ དེ་ལྟར་བསྔོ་བ་རིན་པོ་ཆེས་
རྒྱས་ཐེབ་ཅིང་༔ སྨོན་ལམ་དྲི་མ་མེད་པ་བཏབ་པ་ལ་ཡོན་ཏན་དཔག་ཏུ་མེད་པ་ཡོད་
དེ༔ བློ་གྲོས་མི་ཟད་པས་ཞུས་པའི་མདོ་ལས༔ ཅི་ལྟར་ཆུ་ཐིག་རྒྱ་མཚོ་ཆེ་ནང་ལྷུང་༔
རྒྱ་མཚོ་མ་སྐམ་བར་དུ་དེ་མི་སྐམ༔ དེ་བཞིན་བྱང་ཆུབ་ཡོངས་བསྔོ་དགེ་བ་ཡང་༔ བྱང་
ཆུབ་མ་ཐོབ་བར་དུ་དེ་མི་ཟད༔ ཅེས་པ་དང་༔ ལྷའམ་བླ་མ་ལ་སོགས་པའི་ དཀོན་
མཆོག་དག་གི་རྟེན་དྲུང་དུ༔ བསམ་འདུན་དད་པས་ཚོགས་བསགས་ཤིང་༔ སྨོན་ལམ་
རྒྱ་ཆེར་གདབ་པར་བྱ༔ དེ་ཡི་ཡོན་ཏན་བརྗོད་ལས་འདས༔ ཞེས་པ་གསུངས་ཤིང་༔
བསོད་ནམས་དང་ཡེ་ཤེས་ཀྱི་ཚོགས་བསགས་ནས༔ བསྔོ་བ་རིན་པོ་ཆེས་རྒྱས་མ་
ཐེབ་ན༔ ཉེས་པ་ནི༔ ཟད་པའི་རྒྱུ་བཞིར་གསུངས་ཏེ༔ འདི་སྐད་ཅེསཿ དགེ་བའི་རྩ་
བ་བསགས་ནས་ནི༔ མ་བསྔོས་ཡང་ན་ལོག་པར་བསྔོས༔ གཞན་ལ་བསྒྲགས་དང་
39



_ ཨོ་རྒྱན་སངས་རྒྱས་གླིང་པས་གཏེར་ནས་བཏོན།
འགྱོད་པ་སྐྱེས༔ དེས་ནི་ཟད་པའི་རྒྱུ་བཞི་ཡིན༔ ཞེས་གསུངས་པའི་ཕྱིར༔ དེ་ལྟར་
བསྔོ་བས་རྒྱས་ཐེབ་པ་གལ་ཆེའོ༔ དེ་ལྟར་བསྔོས་པས༔ བཅོམ་ལྡན་འདས་ཀྱི་ཐུགས་
ཀ་ནས་འོད་ཟེར་གྱི་སྣང་བ་ཞིག་བྱུང་ནས༔ གང་གི་དོན་དུ་བསྔོས་པའི་འགྲོ་བ་དེ་
དག་གི༔ ལུས་ངག་ཡིད་གསུམ་ལ་ཕོག་པས༔ སྡིག་སྒྲིབ་ཉེས་ལྟུང་ཐམས་ཅད་སངས་
ཀྱིས་དག་ཅིང་འོད་ཀྱི་གོང་བུར་གྱུར་ཅིང་༔ བཅོམ་ལྡན་འདས་ཀྱི་ཐུགས་ཀར་ཐིམ
བཅོམ་ལྡན་འདས་འཁོར་དང་བཅས་པ་ཡང་༔ མི་མངོན་ནམ་མཁའི་དབྱིངས་སུ་
གཤེགས་ཏེ་འཇའ་ཡལ་བ་ལྟར་གྱུར་པའི་ངང་ལ་འཁོར་གསུམ་དམིགས་མེད་ཀྱི་རྒྱས་
གདབ༔ དེས་ནི་ཡང་དག་མཆོག་གི་བསྔོ་བ་སྟེ༔ དེ་སྐད་དུ་ཡང་ བྱམས་པའི་ཞལ་
ནས༔ ཡོངས་སུ་བསྔོ་བ་ཁྱད་པར་ཅན༔ དེ་ཡི་བྱེད་པ་མཆོག་ཡིན་ཏེ༔ དེ་ཡང་དམིགས་
མེད་རྣམ་པ་ཅན༔ ཕྱིན་ཅི་མ་ལོག་མཚན་ཉིད་དོ༔ ཞེས་པ་དང་ གཞན་ཡང་བསོད་
ནམས་བསགས་དང་དེ་ཡི་འབྲས བསྔོས་དང་བསྔོ་བ་ལ་སོགས་རྣམས༔ རང་བཞིན་
མེད་པ་ཡང་ཤེས་པར༔ བླ་མེད་མཆོག་གི་བསྔོ་བའོ༔ ཞེས་གསུངས་པས༔ ཁྱོད་ཀྱིས་
གང་དང་གང་གི་དོན་དུ་བསགས་པའི་དགེ་བ་རྣམས་མི་ཟད་པའི་གཏེར་དུ་སྦེད་ལ༔
ཐེག་ཆེན་བསྔོ་བའི་རྒྱས་འདེབས་ཞེས་བྱ་བ་དེ་གྲུབ་པས༔ སྤྲོ་བ་དང་བཅས་པས་
དགའ་བ་དང་༔ རྗེས་སུ་ཡི་རང་བཀའ་དྲིན་ཆེའོ༔ སྙམ་པ་གྱིས་ལ་ཕྱག་འཚལ་ལོ༔
ཅེས་བསྒོ་བར་བྱའོ༔ ས་མ་ཡ༔
སྤྱི་ཁྱབ་ཐུན་མོང་གི་བསྔོ་བ་བྱེད་པར་འདོད་པ་ལ་གསུམ༔ ཕ་རོལ་སྦྱིན་བདག་གི་ཡོན་
ཡོངས་སུ་སྦྱོང་བའི་བསྔོ་བ༔ གསང་སྔགས་ཀུན་སྤྱོད་པ་ཐུན་མོང་མ་ཡིན་པའམ༔ ཟབ་
མོ་ཆོས་ཀྱི་འཁོར་ལོ་བསྐོར་བའི་རྗེས་ཀྱི་བསྔོ་བ་དང་༔ བསོད་ནམས་ཀྱི་ཚོགས་ཐམས་
ཅད་ཡེ་ཤེས་ཀྱི་དབྱིངས་སུ་རྫོགས་པར་བགྱི་བའི་བསྔོ་བའོ༔ དང་པོ་ནི༔ སྦྱིན་བདག་
འབྱོར་ལྡན་གྱིས་ཡོན་ཕུལ་བའི་རྗེས་དེ་ཉིད་དམ༔ ལོངས་སྤྱོད་པའི་རྗེས་ལཿ ཕྱོགས་



སྔོན་འགྲོ་ཆོས་སྤྱོད་སོགས་ཀྱི་སྐོར།
བཅུ་ན་བཞུགས་པའི་སངས་རྒྱས་དང་བྱང་ཆུབ་སེམས་དཔའ་ཐམས་ཅད་སྦྱིན་པའི་
བདག་པོ་ལ་དགོངས་སུ་གསོལ༔ སློབ་དཔོན་དགེ་འདུན་བཙུན་པ་རྣམས་དགོངས་
སུ་གསོལ༔ དགེ་བའི་རྩ་བ་འདི་ཡིས་ཉེར་མཚོན་ནསཿ སྦྱིན་བདག་དུས་གསུམ་དགེ་
བ་ཅི་བསགས་པ༔ འབྲས་བུ་མི་ཟད་རྒྱ་ཆེར་འཕེལ་ཕྱིར་བསྔོ༔ བླ་མེད་བྱང་ཆུབ་མྱུར་
དུ་ཐོབ་གྱུར་ཅིག ཅེས་ལན་གསུམ་སོགས་དང་༔ གང་འཐད་ཀྱི་སྨོན་ལམ་གདབ་
པ་སོགས་དང་༔ གཉིས་པ་ནི༔ ཕྱི་ནང་གི་ཆོས་ཉན་བཤད་སྒོམ་གསུམ་དང་༔ ཆོས་
སྤྱོད་ཀྱི་རྗེས་ལཿ ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་བླ་མ་ཡི་དམ་
མཁའ་འགྲོ་རྒྱལ་བའི་དཀྱིལ་འཁོར་གྱི་ལྷ་ཚོགས་དམ་ཅན་སྲུང་མ་དང་བཅས་པ་
ཐམས་ཅད་བདག་ལ་དགོངས་སུ་གསོལ༔ ཀུན་བཟང་ཡངས་པ་ཆེན་པོའི་དཀྱིལ་
འཁོར་དུ༔ བླ་མ་རྡོ་རྗེ་འཛིན་པ་ལ་སོགས་པ༔ རྡོ་རྗེ་མཆེད་དང་ལྕམ་དྲལ་ཐམས་
ཅད་ཀྱིས༔ ཆོས་ཀྱི་འཁོར་ལོ་བསྐོར་བ་འདིས་མཚོན་ནསཿ དུས་གསུམ་དགེ་བའི་
རྩ་བ་ཅི་བསགས་པ༔ ནམ་མཁའི་མཐའ་ཁྱབ་འགྲོ་བ་མ་ལུས་པ༔ རྫོགས་པའི་སངས་
རྒྱས་ཐོབ་པར་བྱ་ཕྱིར་བསྔོ༔ ཀུན་ནས་ཀུན་ཀྱང་ཀུན་བཟང་ཉིད་ཐོབ་ཤོག༔ ཅེས་།
པས་བསྔོ་ཞིང་ཡང་དག་དོན་དམ་མཆོག་གི་ངང་ལ་བཞག་པར་བྱའོ༔ གསུམ་པ་ནི༔
གང་བསྔོ་བར་འདོད་པ་དང་༔ བསྔོ་བའི་དུས་སྐབས་སམ༔ ལས་གང་དང་གང་གི་
རྗེས་ཐམས་ཅད་དུ༔ རྒྱས་འདེབས་ཆེན་པོའི་ངང་ལསཿ ཕྱོགས་བཅུའི་རྒྱལ་བ་སྲས་
བཅས་དགོངས་སུ་གསོལ༔ འདས་དང་མ་བྱོན་ད་ལྟ་དུས་གསུམ་གྱི༔ བདག་གཞན་
འགྲོ་བ་མ་ལུས་ཐམས་ཅད་ཀྱིས༔ སྒོ་གསུམ་ཅི་བསགས་དགེ་བ་ཅི་མཆིས་པཿ བྱང་
ཆུབ་ཆེན་པོའི་དབྱིངས་སུ་བསྔོ་བར་བགྱི༔ བླ་མེད་དོན་གྱི་འབྲས་བུ་མཆོག་ཐོབ་
ཤོག ཅེས་པ་རྣམས་ཀྱིས་བསྔོ་བར་བྱ་ཞིང་༔ བསྔོ་བ་གང་བྱེད་པ་ཐམས་ཅད་ཀྱི་
ཐོག་མར་བསྔོ་བའི་དཔང་པོར་དཀོན་མཆོག་གསུམ་མདུན་དུ་དམིགས་ལ༔ བསྔོ་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཚིག་དང་རྗེས་མཐུན་གྱི་དགོངས་པས་བཟུང་༔ བར་དུ་རང་གི་བསྔོ་རྒྱུ་བསྔོ་ཡུལ་བསྔོ་
བྱ་བྱེད་པ་པོ་དང་བཅས་པ་ལ་སོགས་དམིགས་མེད་ཀྱིས་རྒྱས་བཏབ་ཅིང་༔ བསྔོ་ཚིག་
བརྗོད༔ རྗེས་ལ་འཁོར་འདས་ཀྱིས་བསྡུས་པའི་ཆོས་ཐམས་ཅད་དང་པོ་མ་སྐྱེས་བར་
དུ་མི་གནས་མཐར་མི་འགགས་སྨྲ་བསམ་བརྗོད་བྲལ་གྱི་ངང་ལ་བཞག་པར་བྱའོ༔
ས་མ་ཡ༔ དགེ་བའི་རྒྱུ་འབྲས་བཅུད་དུ་སྨིན་པར་བྱེད་པའི་ཐབས༔ བསྔོ་བའི་མན་
ངག་ནོར་བུ་བསམ་འཕེལ་ཞེས་བྱ་བ༔ རིག་འཛིན་པདྨ་འབྱུང་གནས་ཀྱིས་མཛད་པ་
ལས༔ མཚོ་རྒྱལ་བདག་གིས་ཟིན་རིས་སུ་བཏབ་ནས༔ གསང་གཏེར་དུ་སྦས་པ་སྐལ་
ལྡན་ལས་ཅན་རྣམས་དང་འཕྲད་པར་ཤོག༔ སྦས་རྒྱ༔ གཏད་རྒྱ༔ གཏེར་རྒྱ༔ ས་མ་
ཡཱ༔ བརྡ་ཐིམ༔ བདག་འདྲ་ཤཱཀྱའི་དགེ་སྦྱོང་སངས་རྒྱས་རྡོ་རྗེས་པུ་རི་ཕུག་མོ་ཆེ་ནས་
བཏོན་པའོ༔



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨོྃ༔ བླ་མ་དགོངས་པ་འདུས་པ་ལས༔ སྔོན་དུ་འགྲོ་བའི་
ཆོས་སྤྱོད་ཡན་ལག་བདུན་པ་སྒོ་འབྱེད་
འཕྲུལ་གྱི་ལྡེའུ་མིག་ཅེས་བྱ་བ་
བཞུགས་སོ༔
ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ བླ་མ་དགོངས་པ་འདུས་
པའི་ཡན་ལག་དང་པོ་ཆོས་སྤྱོད་ནི༔ འདི་ལྟར་རྣལ་འབྱོར་པས་ཤེས་པར་བྱ༔ ཨོཾ་ཨཱཿཧཱུྃ༔
འདས་དང་མ་བྱོན་ད་ལྟ་དུས་གསུམ་གྱི༔ བླ་མ་སངས་རྒྱས་བྱང་སེམས་འཕགས་པའི་
ཚོགས༔ ཡི་དམ་ཞི་ཁྲོ་ཌཱཀྐི་ཆོས་སྐྱོང་དང་ བཀའ་སྲུང་དམ་ཅན་ཕོ་མོར་བཅས་པ་
ཀུན༔ ཨོྃ་ཨཱ༔ཧཱུྃ༔ རྣམ་དག་དབྱིངས་ལས་གཤེགས་བཞུད་མི་མངའ་ཡང་༔ ཁམས་
གསུམ་སྲིད་གསུམ་འགྲོ་དྲུག་འདྲེན་སླད་དུ༔ བདེ་ཆེན་ཡངས་པའི་ཕོ་བྲང་ཆེན་པོ་
འདིར༔ ཐུགས་རྗེས་ཡུད་ཙམ་གཅིག་གིས་གཤེགས་སུ་གསོལ༔ ཨོཾ་ཨཱ༔ཧཱུྃ༔ ཐབས་
ཤེས་དྲི་མེད་ཉི་ཟླ་པདྨའི་གདན༔ ལྷོད་འབོལ་དར་ཟབ་རིན་ཆེན་བརྩེགས་པའི་ཁྲི
སྤྱི་གཙུག་བདེ་ཆེན་དག་པའི་གདན་སྟེང་དུ༔ འགྲོ་བའི་དོན་དུ་བརྟན་པར་བཞུགས་
སུ་གསོལ༔ ཨོཾ་ཨཱཿཧཱུྃ༔ ལུས་ཀྱི་དང་བས་སྤྱི་བོར་ཐལ་སྦྱར་ཞིང་༔ བདེ་མཉེན་
འཁྱུག་བཅས་མ་ལྔ་ས་ལ་ཕབ༔ འགྲེང་ལྡང་ལྡན་པས་གུས་པས་ཕྱག་འཚལ་ལོ༔ རྩ་
གསུམ་སྐུ་ཡི་གཟི་མདངས་ལུས་ལ་ཕོབ༔ ཨོཾ་ཨཱ༔ཧཱུྃ༔ ངག་སྙན་འགྱུར་དབྱངས་གུས་
པར་ལྡན་པ་ཡིས༔ སྐུ་གསུང་ཐུགས་ཀྱི་ཆེ་བའི་ཡོན་ཏན་དང་༔ མཛད་པའི་ཕྲིན་ལས་
བརྗོད་བཅས་ཕྱག་འཚལ་ལོ༔ འགག་མེད་གསུང་གི་བྱིན་རླབས་ངག་ལ་སྩོལ༔
ཨོཾ་ཨཱ༔ཧཱུྃ༔ ལྷག་བསམ་རྣམ་དག་གདུང་ཤུགས་ལྡན་པ་ཡིས༔ དུས་གསུམ་བདེར་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གཤེགས་རྩ་གསུམ་ཡོན་ཏན་རྣམས༔ སྐད་ཅིག་དྲན་རྫོགས་བསམ་པས་ཕྱག་འཚལ་
ལོ༔ བདེ་གསལ་མི་རྟོག་ཡིད་ལ་བསྐྱེད་དུ་གསོལ༔ ཨོཾ་ཨཱཿཧཱུྃ༔ ལྷན་ཅིག་སྐྱེས་སྦྱོར་
མེ་ཏོག་བདུག་སྤོས་དང་༔ མར་མེ་དྲི་ཆབ་ཞལ་ཟས་རོལ་མོའི་སྒྲ༔ གཟུགས་སྒྲ་དྲི་
རོ་རེག་བྱ་ལ་སོགས་རྣམས༔ ལུས་ངག་ཡིད་གུས་ལྡན་པས་འབུལ་བར་བགྱི༔ ཨོཾ་
ཨཱཧཱུྃ༔ གླིང་བཞི་གླིང་ཕྲན་རི་རབ་རི་བདུན་དང་༔ རོལ་མཚོ་ཉི་ཟླ་སྐར་ཕྲན་འབབ་
ཆུར་བཅས༔ ལྡིང་ཀ་གོར་མོག་ཡན་ལག་བརྒྱད་ལྡན་ཀུན༔ མཆོད་པར་འབུལ་གྱི་
འགྲོ་བའི་དོན་དུ་བཞེས༔ ཨོཾ་ཨཱ༔ཧཱུྃ༔ གསེར་དངུལ་གཡུ་དང་མར་གད་ཨིན་དྲ་རྙིལ༔
མུ་ཏིག་པདྨ་རཱ་ག་རྡོ་ཡི་སྙིང་༔ བཻཌཱུརྱ་དང་མན་ཤེལ་བྱེ་རུ་སོགས༔ རཏྟའི་རིགས་
འབུལ་ཐུགས་རྗེས་བཞེས་སུ་གསོལ༔ ཨོཾ་ཨཱ་ཧཱུྃ༔ ག་པུར་ཙན་དན་གུར་གུམ་སི་ལ་
དང་༔ ཛ་ཏི་རྣམ་རྒྱལ་སྙིང་པོ་ཞོ་ཤའི་ཚོགས༔ ཉོན་མོངས་ནད་འཇོམས་སྨན་གྱི་
རིགས་རྣམས་ཀུན༔ སྒོ་གསུམ་མོས་བློས་རྩ་བ་གསུམ་ལ་འབུལ༔ ཨོཾ་ཨཱ༔ཧཱུྃ༔ གྲོ་
འབྲས་ཁྲེ་དང་སོ་བ་ཡུངས་དཀར་དང་༔ ཏིལ་ནས་སྲན་མར་བཅས་ཏེ་འབྲུ་ཡི་རིགས
ལྷག་པའི་བསམ་པས་ཉེ་བར་འབུལ་ལགས་ན༔ ཐུགས་རྗེས་འགྲོ་བའི་དོན་དུ་བཞེས་
སུ་གསོལ༔ ཨོཾ་ཨཱ༔ཧཱུྃ༔ བླ་མ་ཡི་དམ་ཞི་ཁྲོ་ཌཀྐི་ཡི༔ སྐུ་གསུང་ཐུགས་དང་ཡོན་ཏན་
ཕྲིན་ལས་ཀྱི༔ རྩ་བ་ཡན་ལག་དམ་ཚིག་ཉམས་པ་ཀུན༔ རང་གནོང་འགྱོད་པའི་
སེམས་ཀྱིས་མཐོལ་ལོ་བཤགསཿ ཨོཾ་ཨཱ༔ཧཱུྃ༔ སྲོག་བཅད་མ་བྱིན་བླང་དང་མི་ཚངས་
སྤྱད༔ རྫུན་ཚིག་ཕྲ་དང་ཚིག་རྩུབ་ངག་འཆལ་དབྱེན༔ བརྣབ་སེམས་གནོད་སེམས་
ལོག་པར་ལྟ་ལ་སོགསཿ མི་དགེ་བཅུ་པོ་བགྱིས་རྣམས་མཐོལ་ལོ་བཤགས༔ ༀ་ཨཱ༔ཧཱུྃ༔
གཞན་ཡང་བདག་སོགས་འགྲོ་བ་རྣམས་ཀྱིས་ནི༔ འདས་དང་མ་འོངས་ད་ལྟ་དུས་
གསུམ་དུ༔ ལུས་ངག་ཡིད་ཀྱིས་མི་དགེ་ཅི་བགྱིས་པ༔ མཐོལ་ཞིང་བཤགས་ནས་
སླན་ཆད་མི་བགྱིས་བསྡམ༔ ཨོཾ་ཨཱཿཧཱུྃ༔ དུས་གསུམ་འཕགས་པས་དགེ་བ་བགྱིས་པ་



སྔོན་འགྲོ་ཆོས་སྤྱོད་སོགས་ཀྱི་སྐོར།
ནི༔ ཟག་བཅས་ཟག་མེད་བགྱིས་དང་བགྱིད་པ་དང་༔ བགྱིད་འགྱུར་གང་ཡིན་དེ་
དག་ཐམས་ཅད་ལ༔ བདག་སོགས་དང་བས་རྗེས་སུ་ཡི་རང་ངོ༔ ཨོཾ་ཨཱཿཧཱུྃ༔ དུས་
གསུམ་བདེ་གཤེགས་རྒྱལ་བ་སྲས་བཅས་དང་༔ ས་བཅུའི་དབང་ཕྱུག་འཕགས་པའི་
ཚོགས་རྣམས་ཀྱིསཿ ཕྱི་ནང་བླ་མེད་ཐེག་ཆེན་ཆོས་འཁོར་ལོ༔ འཁོར་བ་མ་སྟོངས་
བར་དུ་བསྐོར་བར་བསྐུལ༔ ཨོཾ་ཨཱཧཱུྃ༔ དེ་དག་མཁའ་ཀློང་ཡངས་པའི་ངང་ཉིད་ལས༔
ཐུགས་རྗེའི་ཟེར་ལྡན་སྨོན་འཇུག་ལྡན་པ་པོསཿ སྡུག་བསྔལ་འདམ་དུ་བྱིང་རྣམས་
སྐྱོབ་སླད་དུ༔ མྱ་ངན་མི་འདའ་བཞུགས་པར་གསོལ་བ་འདེབས༔ ཨོཾ་ཨཱཿཧཱུྃ༔ དེ་
ལྟར་ཕྱག་འཚལ་མཆོད་འབུལ་སྡིག་པ་བཤགས༔ དགེ་ལ་ཡི་རངས་ཆོས་འཁོར་
བསྐོར་བར་བསྐུལ༔ མྱ་ངན་མི་འདའ་བཞུགས་པར་གསོལ་ལ་སོགས༔ དེ་དག་
ཐམས་ཅད་བྱང་ཆུབ་ཆེན་པོར་བསྔོ༔ ཨོྃ་ཨཱ༔ཧཱུྃ༔ དེ་ལྟར་སྒོ་གསུམ་དང་བས་དུས་
དྲུག་ཏུ༔ ཡན་ལག་བདུན་སོགས་དགེ་བ་བགྱིས་པ་དང་༔ བགྱིད་དང་བགྱིད་པར་
འགྱུར་བའི་བསོད་ནམས་ཀྱིས༔ འགྲོ་དྲུག་སེམས་ཅན་ཐར་ལམ་བསྒྲོད་པར་ཤོག༔
ཨོཾ་ཨཱཧཱུྃ༔ གནས་སྐབས་སུ་ཡང་ཡུལ་རིས་རྒྱལ་ཁམས་སུ༔ བཀྲ་ཤིས་བདེ་ལེགས་
དཔལ་འབྱོར་ཕུན་སུམ་ཚོགས༔ དཀར་པོ་དགེ་བའི་ཕྱོགས་རྣམས་དར་ནས་ཀྱང་༔
འགྲོ་རྣམས་ཐེག་ཆེན་ཆོས་ལ་སྤྱོད་པར་ཤོག༔ ཨོཾ་ཨཱ༔ཧཱུྃ༔ དེ་ཡི་རྒྱུ་རྐྱེན་འབྲས་བུར་
བཅོས་པ་ཡིསཿ ནག་པོ་བདུད་ཀྱི་ཕྱོགས་རྣམས་ཕམ་པ་དང་༔ ཉེས་དགུ་ཞི་ཞིང་
ལེགས་དགུ་དར་ནས་ཀྱང་༔ སངས་རྒྱས་བསྟན་པ་དར་ཞིང་རྒྱས་གྱུར་ཅིག༔ ཨོཾ་ཨཱཿཧཱུྃ༔
ཁྱད་པར་ཐེག་ཆེན་ཆོས་ལ་སྤྱོད་པའི་ཚེ༔ བཀའ་སྲུང་རྣམས་ཀྱིས་རུ་ང་མ་མཛད་ཅིང་
མཐུ་དཔལ་ལྡན་པའི་དགེ་བསྙེན་ཁྱེད་རྣམས་ཀྱིསཿ ཆོས་བྱེད་སྒྲུབ་པ་པོ་ཡི་གྲོགས་
མགོན་གྱིསཿ ཨོཾ་ཨཱཿཧཱུྃ༔ དེ་ལྟར་བགྱིས་པའི་དགེ་བའི་རྩ་བ་ནི༔ དམིགས་བཅས་
དམིགས་མེད་ཟུང་འཇུག་ཅི་བསགས་པ༔ བླ་མེད་རྡོ་རྗེ་ཐེག་པར་བསྔོ་བར་བགྱི༔



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
འགྲོ་དྲུག་རྣམ་མཁྱེན་སངས་རྒྱས་ཐོབ་པར་ཤོག༔ ཨེ་མ་ཧོ༔ ཕྱི་རབས་རྗེས་འཇུག་
སྐལ་ལྡན་ཕོ་མོ་རྣམས༔ ཐུན་མགོ་འམ་ནི་ཉིན་མཚན་དུས་དྲུག་ཏུ༔ དམ་ཆོས་སྟོན་
པའི་ཚེ་ན་འདི་བཟླས་པས༔ བསམ་གཏན་དང་པོས་རྟག་ཏུ་དྲན་གྱུར་ན༔ དགེ་བ་དེ་
ཡི་བསོད་ནམས་ཅི་མཆིས་པ༔ སངས་རྒྱས་སྟོང་གི་ཡོན་ཏན་རྫོགས་པ་དང་༔ ས་ལམ་
རིམ་གྱིས་བསྒྲོད་ནས་སངས་རྒྱས་སརཿ བླ་མེད་རྡོ་རྗེ་འཛིན་པའི་གོ་འཕང་བསྒྲོད༔
གནས་སྐབས་སུ་ཡང་ཤེས་རབ་ཕུན་ཚོགས་ཤིང་༔ མི་བརྗེད་གཟུངས་ཐོབ་ཅི་བསམ་
དོན་རྣམས་འགྲུབ༔ དེ་ཡི་ཕྱིར་ན་ཕྱི་རབས་སྐལ་ལྡན་ཀུན༔ འདི་ལ་འབད་རྩོལ་ལྡན་
པས་ཉམས་སུ་ལོངས༔ སྙིང་པོ་ལོན་ན་གཞན་ལ་བསྟན་ཅིང་སྤེལ༔ སྒོ་འབྱེད་འཕྲུལ་
གྱི་ལྡེའུ་མིག་ཅེས་བྱ་བ༔ ཨུ་རྒྱན་གྱི་སློབ་དཔོན་པདྨ་འབྱུང་གནས་ཀྱིསཿ ཕྱི་རབས་
ཀྱི་དོན་དུ་མཛད་པ་འདི༔ མཚོ་རྒྱལ་བདག་གིས་ཟིན་རིས་སུ་བྲིས་ནས་གཏེར་དུ་སྦས༔
སྐྱེས་བུ་ལས་ཅན་གཅིག་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ པུ་རི་ཕུག་མོ་
ཆེ་ནས་བདག་འདྲ་སངས་རྒྱས་གླིང་པས་གདན་དྲངས་པའི་གཏེར་མའོ༔ མངྒ་ལཾ༔



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨཾ༔ བླ་མ་དགོངས་པ་འདུས་པ་ལས༔ ཉམས་ལེན་སྐྱབས་
འགྲོ་སེམས་བསྐྱེད་ཀྱི་གདམས་པ་རིན་པོ་
ཆེ་གསེར་གྱི་ས་གཞི་ཞེས་བྱ་བ་
བཞུགས་སོ༔
ཨོཾ༔ ཁ་ཐགཡས༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ སྤྱི་དང་བྱེ་བྲག་ཁྱད་
པར་ཐུན་མོང་ཆོས༔ ཀུན་ལ་གཅེས་པའི་གཞི་རྟེན་གདམས་པ་ནི༔ སྐྱབས་འགྲོ་
སེམས་བསྐྱེད་རྣམ་དག་ཆོ་གར་བཅསཿ དོན་བསྡུས་འགགས་ཚང་ཉམས་ལེན་དགོད་
པར་བྱ༔ དེ་ལ་འདིར་རྟེན་གྱི་གང་ཟག་བསྟན་པ་རིན་ཆེའི་སྒོར་ཞུགས་ནས༔ བླ་ན་
མེད་པའི་བྱང་ཆུབ་དམ་པ་དོན་དུ་གཉེར་བར་བྱེད་པ་ལ༔ གཞི་རྟེན་ནམ་སྒྲོད་པར་
བྱེད་པའི་ལམ༔ རིན་པོ་ཆེ་སྐྱབས་སུ་འགྲོ་ཞིང་བྱང་ཆུབ་མཆོག་ཏུ་སེམས་བསྐྱེད་པ་
ཤིན་ཏུ་གལ་ཆེ་སྟེ༔ དེ་ལ་ཡང་ཐོག་མར་སྐྱབས་སུ་འགྲོ་བའི་གདམས་པ་སྟོན་ཏེ༔ ཆོས་
ཐམས་ཅད་ཀྱི་གཞི་ནི་སྐྱབས་འགྲོ་ཡིན༔ རྟེན་དཀོན་མཆོག་གསུམ་ཡིན༔ སྐྱེ་ཤི་ཟད་
པར་བྱ་བའི་ཐབས་ནི༔ སྐྱབས་འགྲོ་ཡན་ལག་དང་བཅས་པ་ཡིན་ཏེ༔ དེ་ཡང་སྐྱབས་
འགྲོའི་ངོ་བོ༔ ངེས་ཚིག དབྱེ་བ་གསུམ་ལས༔ དང་པོ་སྐྱབས་འགྲོའི་ངོ་བོ་ནི༔ བླ་
ན་མེད་པའི་བྱང་ཆུབ་འདོད་ཅིང་༔ སྙིང་རྗེ་ཁས་ལེན་དང་བཅས་པའོ༔ ངེས་ཚིག་ནི༔
ངན་སོང་གསུམ་གྱིས་འཇིགས་པ་དང་༔ མུ་སྟེགས་ལ་སོགས་པའི་འཇིགས་ཚོགས་
ཀྱི་ལྟ་བ་དམན་པ་ལས་སྐྱོབ་པས་ན་སྐྱབས་འགྲོའོ༔ དབྱེ་བ་ལ་གསུམ་སྟེ༔ ཕྱིའི་སྐྱབས་
འགྲོ་དང་༔ ནང་གི་སྐྱབས་འགྲོ་དང་ གསང་བའི་སྐྱབས་འགྲོའོ༔ དེ་ཡང་ཕྱིའི་སྐྱབས་
འགྲོ་ལ་ལྔ༔ སྐྱབས་འགྲོ་སྐྱེ་བའི་རྒྱུ་གང་ལས་སྐྱེ༔ ཡུལ་གང་ལ་སྐྱབས་སུ་འགྲོ༔ གང་
47



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཟག་གང་གིས་འགྲོ༔ ཚུལ་ལམ་ཐབས་ཅི་ལྟར་འགྲོ༔ བསམ་པའི་ཁྱད་པར་གང་གིས་
འགྲོ་བ་དང་ལྔ་ལས༔ དང་པོ་སྐྱབས་འགྲོ་སྐྱེ་བའི་རྒྱུ༔ འཁོར་བའི་སྡུག་བསྔལ་གྱིས་
འཇིགས་པ་དང་༔ དཀོན་མཆོག་གསུམ་ལ་སྐྱབས་གནས་སུ་ཡིད་ཆེས་པ་དང་༔ དེ་
ཡང་དཀོན་མཆོག་གསུམ་པོ་སྐྱབས་གནས་ཀྱི་ཡུལ་དམ་པར་འཛིན་པ་དང་༔ དེ་ལྟར་
གསུམ་ལས་སྐྱབས་སུ་འགྲོ་བ་སྐྱེ༔ མདོར་བསྡུས་ན་འཆི་བ་མི་རྟག་པ་ཡང་དག་པ་
ཞིག་རྒྱུད་ལ་སྐྱེས་ན༔ སྐྱབས་འགྲོ་སྐྱེའོ༔ གཉིས་པ་ཡུལ་གང་ལ་སྐྱབས་སུ་འགྲོ་ན༔
དཀོན་མཆོག་རིན་པོ་ཆེ་རྣམ་པ་གསུམ་ལ་སྐྱབས་སུ་འགྲོ་སྟེ༔ སྐྱེ་ཤི་ཟད་པར་བྱེད་
པའི་ཐབས་གང་གིས་ནུས་ན༔ རྣམ་པ་ཐམས་ཅད་མཁྱེན་པའི་སངས་རྒྱས་ནི་སྐྱོན་
ཐ་དག་དང་བྲལ་ནས་ཡོན་ཏན་ཐ་དག་རྫོགས་པ་ཡིན་པསཿ དེས་གསུངས་པའི་བཀའ་
དང་ དེའི་བསྟན་པ་འཛིན་པའི་དགེ་འདུན་དང་བཅས་པ་སྟེ༔ འདི་གསུམ་གྱིས་
བདག་གཞན་གྱི་སྐྱེ་ཤི་ཐམས་ཅད་ཟད་པར་བྱེད་ནུས སྐྱབས་ཀྱི་ཡུལ་མཆོག་དམ་
པ་འདི་ཁོ་ན་ཡིན་པས་དེ་ལ་སྐྱབས་སུ་འགྲོའོ༔ གསུམ་པ་གང་ཟག་གང་གིས་སྐྱབས་
སུ་འགྲོ་ན༔ མོས་པ་གུས་པ་དད་པ་གསུམ་དང་ལྡན་ཞིང་དཀོན་མཆོག་གསུམ་གྱི་
ཡོན་ཏན་དྲན་པ་ཞིག་གིས་སྐྱབས་སུ་འགྲོ་སྟེ༔ དེ་ཡང་ཁྱད་པར་གྱི་བསམ་པ་རྣམ་
པར་དག་པ་གསུམ་དང་ལྡན་པས༔ འཁོར་བ་ཐོག་མ་མེད་པ་འདི༔ དུས་ད་རེས་ནས་
བཟློག་དགོས་སྙམ་པ་དང་གཅིག མུ་སྟེགས་ལ་སོགས་པའི་ལྷ་རྣམས་བདག་གིས་
སྐྱབས་སུ་འགྲོ་བའི་ཡུལ་མ་ཡིན་སྙམ་པ་དང་གཉིས༔ རྣམ་པ་ཐམས་ཅད་མཁྱེན་པའི་
སངས་རྒྱས་དེ་ཁོ་ན་བདག་གིས་སྐྱབས་སུ་འགྲོ་བའི་ཡུལ་དམ་པ་ཡིན་སྙམ་པ་དང་
གསུམ་འཛོམ་པའི་དུས་དེ་ཙམ་ན༔ སྐྱབས་འགྲོ་ཐུན་མོང་བ་སྐྱེ་བ་ཡིན༔ བཞི་པ་
ཚུལ་ལམ་ཐབས་ཇི་ལྟར་སྐྱབས་སུ་འགྲོ་ན༔ སྒོ་གསུམ་དང་བས་འགྲོ་བ་སྟེ༔ ངན་
སོང་འཁོར་བའི་འཇིགས་པ་དང་༔ དཀོན་མཆོག་གི་བྱིན་རླབས་ལ་ཡིད་ཆེས་པ་དང་༔



སྔོན་འགྲོ་ཆོས་སྤྱོད་སོགས་ཀྱི་སྐོར།
དད་པ་དང་སྙིང་རྗེ་བརྟན་པོ་གསུམ་དང་ལྡན་པས་སྐྱབས་སུ་འགྲོ་བ་ཡིན༔ སྐབས་
འདིར་སྐྱབས་འགྲོའི་སྡོམ་པ་འབོག་པ་ཡིན་ན༔ ཆོ་ག་ལྟར་འབོག༔ ལྔ་པ་བསམ་པའི་
ཁྱད་པར་གང་གིས་འགྲོ་ན༔ གཞན་དོན་ལྷུར་ལེན་པས་འགྲོ་སྟེ༔ འཁོར་བ་སྤངས་
ཤིང་མྱ་ངན་ལས་འདས་པའི་འབྲས་བུ་འདོད་པ་ཙམ་གྱིས་ཀྱང་མངོན་པར་རྫོགས་
པར་སངས་མི་རྒྱ་བས་སེམས་ཅན་ཐམས་ཅད་འཁོར་བའི་སྡུག་བསྔལ་ལས་བསྒྲལ་
བའི་ཕྱིར༔ བདག་དང་ཁམས་གསུམ་གྱི་སེམས་ཅན་ཐམས་ཅད་སྙིང་པོ་བྱང་ཆུབ་མ་
ཐོབ་ཀྱི་བར་དུ་སྐྱབས་སུ་འགྲོ་སྙམ་པའི་བསམ་པས་འགྲོ༔ མདོར་ན་བླ་མེད་བྱང་ཆུབ་
སྒྲོད་པར་བྱེད་པ་ལ༔ གཉིས་འཛིན་འདི་བདུད་ཆེ་བ༔ གཉིས་འཛིན་འདི་དང་བྲལ་
བ་གལ་ཆེའོ༔ དེ་ལྟར་ཕྱིའི་སྐྱབས་འགྲོ་གྲུབ་མ་ཐག་ནས་བསླབ་བྱ་རྣམ་པ་བརྒྱད་
དང་ལྡན་དགོས་ཏེ༔ བརྒྱད་པོ་ནི༔ དེ་ཡང་དང་པོ་ཁྱད་པར་གྱི་བསླབ་བྱ་གསུམ་སྟེ༔
སངས་རྒྱས་ལ་སྐྱབས་སུ་སོང་ནསཿ ལྷ་གཞན་ལ་ཕྱག་མི་འཚལ༔ ཆོས་ལ་སྐྱབས་
སུ་སོང་ནས་སེམས་ཅན་ལ་རྣམ་པར་འཚེ་བ་སྤང་༔ དགེ་འདུན་ལ་སྐྱབས་སུ་སོང་ནས་
མུ་སྟེགས་ཅན་དང་མི་འགྲོགས་པ་དང་གསུམ་ལས༔ དེ་ཡང་སངས་རྒྱས་ལ་སྐྱབས་
སུ་སོང་ནསཿ ལྷ་གཞན་དག་ལ་ཕྱག་མི་འཚལ་བ་ནི༔ གུ་ལང་དང་ཁྱབ་འཇུག་དང་
དབང་ཕྱུག་ཆེན་པོ་ལ་སོགས་འཇིག་རྟེན་པའི་ལྷ་རྣམས་ལ་ཕྱག་འཚལ་ན་སྐྱབས་འགྲོའི་
སྡོམ་པ་ཉམསཿ སྐྱབས་སུ་སོང་ན་སྡོམ་པ་འཆོརཿ ཆོས་ལ་སྐྱབས་སུ་སོང་ནས་སེམས་
ཅན་ལ་འཚེ་བ་སྤང་བ་ནི༔ འཚེ་བ་རབ་གསོད་པ་ཡིན་ཏེ༔ དེས་ནི་སྐྱབས་འགྲོའི་སྡོམ་
པ་འཆོར་བ་ཡིན༔ ཁོང་ཁྲོས་བརྡེག་པ་དང་༔ འཁོལ་བ་དང་༔ སྣ་འབིག་པ་དང་༔
གོ་རར་འཇུག་པ་དང་༔ སྤུ་འཐོག་པ་ལ་སོགས་རྣམ་པར་འཚེ་བ་བྱས་པ་རྣམས་ཀྱིས་
སྡོམ་པ་ཉམས་པ་ཡིན༔ དགེ་འདུན་ལ་སྐྱབས་སུ་སོང་ན༔ མུ་སྟེགས་ཅན་ལ་བསྟེན་
མི་རུང་སྟེ༔ ལྟ་སྤྱོད་རྟག་ཆད་དུ་འཛིན་པའི་མི་དང་འགྲོགས་ན་སྡོམ་པ་ཉམས༔ དེ་
49



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
དང་ལྟ་སྤྱོད་བསྟུན་ན༔ སྡོམ་པ་འཆོར་བ་ཡིན༔ ཐུན་མོང་གི་བསླབ་བྱ་ལ་ལྔ་སྟེ༔ དེ་
ཡང་དང་པོའི་དུས་སུ༔ མཆོད་པ་རྒྱ་ཆེན་པོ་བྱ་ཞིང་༔ ཅི་ཟ་ཅི་འཐུང་གི་ཕུད་ཀྱིས་
མཆོད་པ་རྒྱ་ཆེན་པོ་བྱ་བ་ནི༔ ཚེས་བཅུ་བཞི་ལ༔ དཀོན་མཆོག་གི་སྤྱན་སྔར་མཆོད་
པ་ཕུལ་ནས་མཆོད་པ་ལ་འབྱོན་པར་གསོལ་བ་གདབ༔ དེ་ནས་ཚེས་བཅོ་ལྔའི་ཉིན་
མོ་ལ་མཆོད་པ་བྱ༔ དེ་ཡང་མཆོད་པ་ལ་བཞི་སྟེ༔ ཕྱག་འཚལ་བའི་མཆོད་པ་རྫས་
ཀྱི་རིམ་པའི་མཆོད་པ༔ བསྟོད་པའི་མཆོད་པ་སྒྲུབ་པའི་མཆོད་པ་དང་བཞིའོ༔ དང་
པོ་ཕྱག་གི་མཆོད་པ་ནི༔ རང་གི་ལུས་དྲང་པོར་བསྲང་ལཿ ཐལ་མོ་སྦྱར་ཏེ༔ སངས་
རྒྱས་དང་བྱང་ཆུབ་སེམས་དཔའི་ཡོན་ཏན་ཡིད་ལ་དྲན་པར་བྱ་ཞིང་༔ ཕྱག་འཚལ་
བས་དེ་རྣམས་ཀྱི་ཞབས་འཁོར་ལོའི་མཚན་དང་ལྡན་པ་ལ་གཏུག་པར་བསམ་མོ༔ དེ་
ནས་རྫས་ཀྱི་མཆོད་པ་ལ་མེ་ཏོག་ལ་སོགས་བདག་པོས་ཡོངས་སུ་མ་བཟུང་བའི་མཆོད་
པ་དང་༔ ཏིང་ངེ་འཛིན་གྱི་མཆོད་པ་དང་༔ བདག་གི་ལུས་ཀྱང་འབུལ་དབྱངས་དང་
ལྡན་པའི་སྒོ་ནས་བསྟོད་པ་བྱ༔ སྒྲུབ་པའི་མཆོད་པ་ནི༔ སྟོང་ཉིད་སྙིང་རྗེ་བྱང་ཆུབ་
ཀྱི་སེམས་མི་ཕྱེད་པ་བསྒོམས་ནས༔ དེ་ལས་བྱུང་བའི་དགེ་བའི་རྩ་བ་དེ༔ སེམས་
ཅན་ཐམས་ཅད་ཀྱི་དོན་དུ་རྫོགས་པའི་བྱང་ཆུབ་ཐོབ་པར་སྨོན་ལམ་འདེབས་པའོ༔
ཅི་ཟ་ཅི་འཐུང་ཕུད་ཀྱིས་མཆོད་པ་ནི༔ རྒྱས་པར་ཟས་ཀྱི་རྣལ་འབྱོར་དུ་གསལ་ཞིང་༔
འདིར་ཡང་ཟས་ཀྱི་ཕུད་གསུམ་བཅད་དེ༔ ཨོཾ་ཨཱཧཱུྃ༔ ལན་གསུམ་བརྗོད་ལ་བདུད་
རྩིའི་རྒྱ་མཚོར་གྱུར་བར་དམིགས་ལ་དེ་ནས་རང་གི་ཡི་དམ་ལྷ་ལ༔ དཀོན་མཆོག་
གསུམ་སོགས་དཔག་ཏུ་མེད་པས་བསྐོར་ནས་བཞུགས་པར་བསམ༔ དེ་རྣམས་ལ་
བདུད་རྩིའི་མཆོད་པ་བཞེས་ཤིག་པར་འབུལཿ དེ་ཙམ་གྱིས་ལོང་ཁྱབ་མ་བྱུང་ན་ཡང་
དཀོན་མཆོག་ཐུགས་རྗེ་ཅན་ཐམས་ཅད་ལ་མཆོད་པ་འབུལ་ཏེ༔ མདོར་ན་བཟའ་
བཏུང་གི་དུས་རྣམ་པ་ཐམས་ཅད་དུ་དཀོན་མཆོག་གསུམ་དྲན་པར་བྱའོ༔ གཉིས་པ་



སྔོན་འགྲོ་ཆོས་སྤྱོད་སོགས་ཀྱི་སྐོར།
ལུས་སྲོག་དང་བྱ་དགའི་ཆེད་དུ་ཡང་ལྷ་དཀོན་མཆོག་གསུམ་མི་སྤང་བའི་བསླབ་བྱ་
ནི༔ ལུས་ཀྱི་ཕྱིར་མི་སྤང་བ་མིག་འབྱིན་པ་དང་ སྐྱིད་བ་གཅོད་པ་དང་༔ རྣ་བ་གཅོད་
པ་དང་༔ སྣ་དང་ཡན་ལག་གཅོད་ཟེར་ཡང་༔ གཅོད་དུ་འཇུག་པ་ལས་སྐྱབས་འགྲོ་
མི་སྤང་བ་ཞིག་དགོས༔ སྲོག་གི་ཕྱིར་མི་སྤང་བ་ནི༔ བཤེད་མས་གསོད་ཟེར་ཡང་
སྐྱབས་འགྲོ་མི་སྤང་༔ ཚིག་དང་བྱ་དགའི་ཆེད་དུ་མི་སྤང་བ་ནི༔ འཛམ་བུའི་གླིང་རིན་
པོ་ཆེས་བཀང་ནས་སྦྱིན་གྱི་སྐྱབས་འགྲོ་ཐོང་ཟེར་ཡང་མི་བཏང་བ་ཞིག་དགོས
གསུམ་པ་རང་ལ་ན་ཚ་སྐྱིད་སྡུག་ཅི་བྱུང་ཡང་མཎྜལ་དང་མཆོད་པ་རྣམ་པ་ལྔ་སོགས་
བཤམས་ནསཿ དཀོན་མཆོག་གསུམ་ལ་འབུལ་སྟེ་སྐྱབས་འགྲོ་བྱ༔ བླ་མ་དམ་པ་རྡོ་
རྗེ་འཛིན་པ་ཆེན་པོ་ལ་སོགས་པ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
བདག་ལ་དགོངས་སུ་གསོལཿ བདག་གི་ནད་དང་གནོད་པ་རྐྱེན་དང་བར་ཆད་འབྱུང་
པོ་མི་དང་མི་མ་ཡིན་པའི་གནོད་པ་ཐམས་ཅད་མི་འབྱུང་ཞིང་ཞི་བ་དང་༔ བཀྲ་ཤིས་
བདེ་ལེགས་ཕུན་སུམ་ཚོགས་པ་འབྱུང་བར་མཛད་དུ་གསོལ༔ ཅེས་གསོལ་བ་གདབ་
བོ༔ གཞན་ཡང་ཚོགས་སོག་ཀློག་འདོན་གཏོར་མ་ལ་སོགས་པ་བྱ་བ་ནི༔ སྐྱབས་
འགྲོའི་རྒྱུར་འགྲོ་བས་ཅི་མང་དུ་བྱ༔ གལ་ཏེ་དེས་ཀྱང་མ་ཕན་ན༔ དཀོན་མཆོག་ལ་
བྱིན་རླབས་མི་འདུག ཆོས་མི་བདེན་པ་ཡིན་འདུག་སྙམ་པའི་ལོག་ལྟ་སྐྱེ་མི་རུང་
བདག་རང་གི་ལས་ངན་ཟད་པའི་དུས་ན་སོས་ཏེ་ཡོང་སྙམ་དུ་བསམ༔ མོ་བོན་རྩིས་
སོགས་གཞན་མི་བཙལ་བར་སྐྱབས་འགྲོ་འབའ་ཞིག་ལ་འབད་པར་བྱའོ༔ བཞི་པ་
ནི་ཕྱོགས་གར་འགྲོ་ཡང་སངས་རྒྱས་དང་བྱང་ཆུབ་སེམས་དཔའ་ཡིད་ལ་དྲན་པར་
བྱས་ལ་མཆོད་དེ་སྐྱབས་སུ་འགྲོ་བར་བྱ་བ་ནི༔ སང་ལྟ་བུ་ཤར་དུ་འགྲོ་ན་དེ་རིང་ལྟ་
བུ་ནས་མཆོད་པ་དང་མཎྜལ་བཤམས་ལ༔ ཕྱོགས་དེའི་སངས་རྒྱས་དང་བྱང་ཆུབ་
སེམས་དཔའ་ལ་སྐྱབས་སུ་འགྲོ་བར་བྱས་ཏེ༔ གསོལ་བ་ཇི་ལྟར་བཏབ་ན༔ ན་མོ་
51



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བླ་མ་རྡོ་རྗེ་འཛིན་པ་ལ་སོགས་པ་སངས་རྒྱས་དང་བྱང་ཆུབ་སེམས་དཔའ་ཐམས་ཅད་
བདག་ལ་དགོངས་སུ་གསོལ༔ བདག་ས་ཕྱོགས་ཆེ་གེ་མོར་འདི་ཚུན་ཆད་དུ་འགྲོ་བ་
ཚུར་མ་འཁོར་གྱི་བར་དུ་མི་དང་མི་མ་ཡིན་པའི་བར་ཆད་མི་འབྱུང་ཞིང་༔ བཀྲ་ཤིས་
བསམ་དོན་འགྲུབ་པར་མཛད་དུ་གསོལ༔ ཞེས་གསོལ་བ་བཏབ་ལ་འགྲོ༔ དེ་རིང་
མ་འགྲུབ་ན་ཡང་ནམ་འགྲོའི་ཚེ་དེ་ལྟར་བྱའོ༔ ཕྱོགས་གར་དོན་ཅི་འདྲ་ཞིག་གཉེར་
དུ་འགྲོ་ཡང་༔ དཀོན་མཆོག་གསུམ་མ་བརྗེད་པར་བྱའོ༔ ལྔ་པ་སྐྱབས་སུ་འགྲོ་བའི་
ཡོན་ཏན་དྲན་པར་བྱ་ཞིང་ཡང་དང་ཡང་དུ་བསླབ་པ་ནི༔ དཀོན་མཆོག་གསུམ་ལ་
སྐྱབས་སུ་སོང་ཕན་ཆད༔ རེ་ཡང་དཀོན་མཆོག་གསུམ་ལ་རེ༔ ལྟོས་ཀྱང་དཀོན་མཆོག་
གསུམ་ལ་ལྟོས༔ སྐྱབས་ཀྱང་དཀོན་མཆོག་ཁོ་ན་ལ་འགྲོ༔ གསོལ་བ་ཡང་དེ་ཉིད་
ལ་གདབ༔ བྱིན་རླབས་ཀྱང་དེ་ཉིད་ལ་ཞུ་ཞིང་༔ མདོར་ན་ལེགས་ཉེས་སྐྱིད་སྡུག་ལ་
སོགས་ལས་དཀར་ནག་ཅི་འདྲ་ཞིག་བྱུང་རུང་༔ དཀོན་མཆོག་གསུམ་མིན་པ་གཞན་
རེ་ལྟོས་དང་མགོན་སྐྱབས་བཅོལ་ས་མེད་སྙམ་པ་བྱ༔ ད་ལྟའི་དཀོན་མཆོག་གི་རྟེན་
ལུགས་སུ་བླུག་པ་འབུར་དུ་བཏོད་པ་རིས་སུ་བྲིས་པ་རྣམས་དང་༔ མཆོད་རྟེན་དང་
པོ་ཏི་དང་གླེགས་བམ་ལ་སོགས་པ་ཐ་ན་ཡིག་འབྲུ་གཅིག་ཡན་ཆད་རྣམས་ལ་ཆོས་
ཀྱི་སྐུའི་ངོ་བོར་མོས་པ་བྱ་ཞིང་ཕྱག་དང་མཆོད་པ་གསོལ་བ་གདབ་པ་རྣམས་ཞེ་ཐག་
པ་ནས་བྱས་པས༔ དེ་དག་ཐམས་ཅད་ཆོས་ཀྱི་སྐུའི་ངོ་བོར་ཝལ་གྱིས་འགྲོ་བ་ཡང་
སྲིད་པ་ཡིན༔ དེ་ལྟར་མ་ཡིན་ཀྱང་༔ དེ་ལྟར་དཀོན་མཆོག་གསུམ་ལ་ཕྱག་དང་མཆོད་
པ་ལ་སོགས་པ་བྱ་ཞིང་ལས་ཀྱི་འབྲེལ་བ་བཞག༔ མ་འོངས་པའི་དུས་ན་དཀོན་མཆོག་
གསུམ་གྱི་གདུལ་བྱར་གྱུར་པ་ལ་སོམ་ཉི་མེད་དོ༔ དེ་ལྟར་བསླབ་བྱའི་ཁྱད་པར་དང་༔
ཐུན་མོང་པ་རྣམ་པ་བརྒྱད་བསྟན་པ་ནི༔ འདིར་སྐྱབས་སུ་འགྲོ་བ་ལ་ཡོན་ཏན་དཔག་
གིས་མི་ལང་སྟེ༔ གང་ཟག་སྤྲོ་བ་བསྐྱེད་པའི་སླད་དུ་རྐང་གྲངས་བརྒྱད་འཆད་དེ༔



སྔོན་འགྲོ་ཆོས་སྤྱོད་སོགས་ཀྱི་སྐོར།
དེ་ཡང་ནང་པ་སངས་རྒྱས་ཀྱི་བསྟན་པ་ལ་ཚུད་པ་ནི༔ དཀོན་མཆོག་གསུམ་ལ་སྐྱབས་
སུ་སོང་ནས་ནང་པ་སངས་རྒྱས་པ་ཟེར་བ་ཡིན༔ སྐྱབས་འགྲོ་མ་སྐྱེས་ན་གང་ཟག་
དང་སྒོམ་ཆེན་སངས་རྒྱས་དངོས་ཡིན་ཟེར་ཡང་ ནང་པ་སངས་རྒྱས་པའི་ཁྱུར་མི་
ཚུད་དོ༔ གཉིས་པ་ནི༔ སོ་སོར་ཐར་པ་ལ་སོགས་པ་སྡོམ་པ་ཐ་དག་གི་རྟེན་དུ་རུང་
བ་ནི༔ སྐྱབས་འགྲོའི་སྡོམ་པ་ཤོར་ན༔ དེ་ལ་བརྟེན་པའི་སྡོམ་པ་ཐམས་ཅད་ཀྱང་
འཆོར་རོ༔ སོར་འཇུག་པ་ལ་ཡང་ སྐྱབས་འགྲོའི་སོར་འཇུག་པས་ཆོག་སྟེ༔ དེ་
ཡང་རང་རང་གིས་དཀོན་མཆོག་གསུམ་ལ་ཕྱག་འཚལ་ཏེ༔ དེའི་སྤྱན་སྔར་སྡོམ་པ་
བླང་བའི་ཆོ་ག་བསྙེན་གནས་དང་༔ སྔགས་ཀྱི་སྡོམ་པ་མན་ཆད་ཀྱི་ཐོག་མར་སྐྱབས་
འགྲོ་གསུམ་གྱི་སྡོམ་པ་བསྐྱེད་དགོས་པསཿ སྡོམ་པ་ཐ་དག་གི་རྟེན་དུ་རུང་ཞེས་བྱའོ༔
གསུམ་པ་ནི༔ ཚེ་རབས་ནས་ཚེ་རབས་སུ་བསགས་པའི་ལས་ཀྱི་སྒྲིབ་པ་ཐམས་ཅད་
ཟད་ཅིང་སྲབ་པར་བྱེད་དོ༔ དེས་ན་སྐྱབས་འགྲོ་ཁྱད་པར་ཅན་གྱིས་སྒྲིབ་པ་གཏན་
ནས་ཟདཿ ཐུན་མོང་བས་ལས་ཀྱི་སྒྲིབ་པ་སྲབ་པར་བྱེད༔ ཡང་སྐྱབས་འགྲོ་གཤའ་
མ་ཞིག་སྐྱེས་ན་ལས་ཀྱི་སྒྲིབ་པ་གཏན་ནས་ཟད༔ ཆོ་ག་ཙམ་གྱིས་ཀྱང་སྲབ་པར་བྱེད༔
ཡང་འགྲོ་འཆག་ཉལ་འདུག་ལ་སོགས་པ་དུས་རྟག་ཏུ༔ སྐྱབས་འགྲོ་བྱས་ན་གཏན་
ནས་ཟཔཿ མོད་ལང་མོད་ལང་གིས་ཀྱང་སྲབ་པར་བྱེད༔ བཞི་བ་རྒྱུད་ལ་སྨོན་ལམ་
རྒྱ་ཆེན་པོ་དང་ལྡན་པར་འགྱུར་བ་ནི༔ འཇིག་རྟེན་པའི་བསོད་ནམས་ཚེ་རིང་བ་དང་༔
ནད་མེད་པ་དང་༔ དཔལ་དང་གཟི་མདངས་དང་ལྡན་པ་དང་༔ འབྱོར་པ་རྒྱ་ཆེན་པོ་
ལ་སོགས་པ་ཡང་ སྐྱབས་འགྲོ་ལས་བྱུང་ལ༔ འཇིག་རྟེན་ལས་འདས་པ་དང་༔ བླ་
ན་མེད་པའི་བྱང་ཆུབ་ཀྱང་༔ སྐྱབས་འགྲོ་ལས་འབྱུང་བའོ༔ ལྔ་པ་ནི༔ ཚེ་འདིའི་བར་
དུ་གཅོད་པ་མི་དང་མི་མ་ཡིན་པ་ཐམས་ཅད་ཀྱིས་མི་ཚུགས་པ་ནི༔ རང་ལ་སྐྱབས་
འགྲོ་གཤའ་མ་ཞིག་བློ་ལ་སྐྱེས་ཙམ་ན༔ ཚེ་འདི་ལ་མི་དང་མི་མ་ཡིན་པ་ཀླུ་དང་རྒྱལ་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པོ་ལ་སོགས་པས་ཀྱང་མི་ཚུགས༔ དྲུག་པ་ནི༔ ཇི་ལྟར་བསམ་པའི་དངོས་པོ་ཐམས་
ཅད་འགྲུབ་པར་འགྱུར་བ་ནི༔ སྐྱབས་འགྲོ་གཤའ་མ་ཞིག་རྒྱུད་ལ་སྐྱེས་ན༔ ཅི་བསམ་
པ་ཐམས་ཅད་མི་འགྲུབ་མི་སྲིད་དེ༔ མདོར་ན་སྐྱབས་འགྲོ་ལ་བློ་ཡང་དག་པར་ཁེལ་
ན་ཡིད་བཞིན་གྱི་ནོར་བུ་རིན་པོ་ཆེ་ལ་གསོལ་བ་བཏབ་ནས་ཅི་འདོད་འབྱུང་བ་དང་
འདྲ༔ བདུན་པ་ནི༔ ངན་སོང་ངན་འགྲོར་ལོག་པར་མི་ལྟུང་སྟེ༔ ངན་སོང་གསུམ་ནི༔
དམྱལ་བ་དང་ཡི་དྭགས་དུད་འགྲོ་གསུམ་མོ༔ ངན་འགྲོ་ནི༔ ཡུལ་མཐའ་ཁོབ་ལ་
སོགས་པ་ཆོས་མེད་པའི་ཡུལ་དུ་སྐྱེ་བ་ཡིན༔ ལོག་པར་ལྟུང་བ་ནི་མུ་སྟེགས་ཏེ༔ དེ་
དག་རྣམས་སུ་མི་ལྷུང་བར་འདོད་ན༔ སྐྱབས་འགྲོ་ཁོ་ན་ལ་འབད་པར་བྱའོ༔ སྐྱབས་
འགྲོ་ལ་བློ་གཏད༔ སྐྱབས་འགྲོ་ཁོ་ན་ལ་འབད་པ་བཏོན་ན༔ ངན་སོང་གསུམ་དུ་མི་
ལྟུང་བར་ཐག་ཡང་དག་པར་ཆོད་ངེས་སོ༔ བརྒྱད་པ་མངོན་པར་རྫོགས་པར་སངས་
རྒྱས་པའི་ཕན་ཡོན་ནི༔ ཕན་ཡོན་གཞན་ལྟ་སྨོས་ཅི་དགོས་ཏེ༔ ཐེག་པ་ཆེན་པོའི་
གསང་སྔགས་ནསཿ ཚེ་གཅིག་ལུས་གཅིག་གིས་འཚང་རྒྱ་བར་བཤད་དེ༔ དེ་ལྟར་
མྱུར་དུ་འཚང་རྒྱ་བ་ལ་ཐེ་ཚོམ་མེད༔ རེས་འགའ་སྐྱབས་སུ་འགྲོ་བ་བྱས་པས་ཆོག་
སྙམ་པའི་དོགས་པ་བཅད་ལ༔ ཡང་དང་ཡང་དུ་ཉིན་མཚན་མེད་པར་སྐྱབས་སུ་འགྲོ་
བ་བྱེད་དགོསཿ དེས་ཀྱང་མྱུར་དུ་མངོན་པར་རྫོགས་པ་བྱང་ཆུབ་ཐོབ་པ་ཐག་ཆོད༔
དེ་ལྟ་བུའི་ཡོན་ཏན་ཆེན་པོ་དང་ལྡན་པའི་ཕྱིར་ན༔ ཐམས་ཅད་ཀྱིས་ཉམས་ལེན་གྱི་
གཙོ་བོར་སྐྱབས་འགྲོ་བྱ་བར་རིགས་པས་སྐྱབས་འགྲོ་ལ་བརྩོན་པར་བྱའོ༔ སྐྱབས་
འགྲོའི་ལག་ལེན་དངོས་ནི༔ དང་པོ་བདག་གིས་སེམས་ཅན་ཐམས་ཅད་རྫོགས་པའི་
སངས་རྒྱས་ཀྱི་ས་ལ་འགོད་པར་བྱའོ༔ དེའི་ཆེད་དུ་ཚོགས་བསགས་སྒྲིབ་པ་སྦྱང་༔
བར་ཆད་བསལ་བའི་ཕྱིར༔ དུས་འདི་ནས་བཟུང་སྟེ་བྱང་ཆུབ་མ་ཐོབ་ཀྱི་བར་དུ་སྐྱབས་
སུ་འགྲོ་སྙམ་དུ་སེམས་བསྐྱེད་ལ༔ དེ་ནས་མོས་གུས་དང་ལྡན་པའི་ངང་ནས༔ ངག་



སྔོན་འགྲོ་ཆོས་སྤྱོད་སོགས་ཀྱི་སྐོར།
ཏུ རྐང་གཉིས་རྣམས་ཀྱི་མཆོག༔ ཕྱོགས་བཅུའི་སངས་རྒྱས་ཐམས་ཅད་ལ༔ བདག་
དང་མཐའ་ཡས་པའི་སེམས་ཅན་ཐམས་ཅད་དུས་ད་ནས་བཟུང་སྟེ་སྙིང་པོ་བྱང་ཆུབ་
ལ་མཆིས་ཀྱི་བར་དུ་སྐྱབས་སུ་མཆིའོ༔ ཞི་བ་འདོད་ཆགས་དང་བྲལ་བ་རྣམས་ཀྱི་
མཆོག༔ ཕྱོགས་བཅུའི་ཆོས་ལ༔ བདག་དང་མཐའ་ཡས་པའི་སེམས་ཅན་ཐམས་
ཅད་དུས་ད་ནས་བཟུང་སྟེ སྙིང་པོ་བྱང་ཆུབ་ལ་མཆིས་ཀྱི་བར་དུ་སྐྱབས་སུ་མཆིའོ༔
ཚོགས་རྣམས་ཀྱི་མཆོག༔ ཕྱོགས་བཅུ་ན་བཞུགས་པའི་འཕགས་པ་ཕྱིར་མི་ལྡོག་པའི་
དགེ་འདུན་ལ༔ བདག་དང་མཐའ་ཡས་པའི་སེམས་ཅན་ཐམས་ཅད་དུས་ད་ནས་
བཟུང་སྟེ་སྙིང་པོ་བྱང་ཆུབ་ལ་མཆིས་ཀྱི་བར་དུ་སྐྱབས་སུ་མཆིའོ༔ ཞེས་དང་པོ་ལན་
གསུམ་བརྗོད༔ དེ་ནས་རྒྱུན་ཆགས་སུ༔ སངས་རྒྱས་ལ་སྐྱབས་སུ་མཆིའོ༔ ཆོས་ལ་
སྐྱབས་སུ་མཆིའོ༔ དགེ་འདུན་ལ་སྐྱབས་སུ་མཆིའོ༔ ཞེས་མ་ཡེངས་བར་མང་དུ་བྱ༔
དེ་ནས་གསོལ་བ་གདབ་པ་ནི༔ དཀོན་མཆོག་གསུམ་གྱིས་བདག་ཚེ་འདིའི་འཇིགས་
པ་ལས་བསྐྱབ་ཏུ་གསོལ༔ ངན་སོང་གི་འཇིགས་པ་ལས་བསྐྱབ་ཏུ་གསོལ༔ ལམ་
ལོག་པར་ཞུགས་པ་ལས་བསྐྱབ་ཏུ་གསོལ༔ ཞེས་གསོལ་བ་ལན་གསུམ་གདབ༔ དེ་
ནས་འཇོག་པའི་ཚེ༔ བདག་གིས་དགེ་བའི་རྩ་བ་འདིས༔ འགྲོ་ལ་ཕན་ཕྱིར་སངས་
རྒྱས་མྱུར་འགྲུབ་ཤོག ཅེས་སོགས་བསྔོ་བ་བྱའོ༔ སྐྱབས་འགྲོ་ཆོ་གས་ལེན་པའི་
ཐབས་ནི༔ སློབ་དཔོན་སྐྱབས་འགྲོ་དང་ལྡན་པ་ལ་ཕྱག་འཚལ༔ བསྐོར་བ་བྱ༔ མེ་
ཏོག་ཕུལ་ལ་འདི་སྐད་དོ༔ སློབ་དཔོན་བདག་ལ་དགོངས་སུ་གསོལ༔ ཕྱོགས་བཅུའི་
སངས་རྒྱས་དང་བྱང་ཆུབ་སེམས་དཔའ་ཐམས་ཅད་བདག་ལ་དགོངས་སུ་གསོལ༔
བདག་མིང་འདི་ཞེས་བགྱི་བས༔ དུས་འདི་ནས་བཟུང་སཿ སྙིང་པོ་བྱང་ཆུབ་ལ་མཆིས་
ཀྱི་བར་དུ༔ རྐང་གཉིས་རྣམས་ཀྱི་མཆོག༔ ཡང་དག་པར་རྫོགས་པའི་སངས་རྒྱས་
ཆོས་ཀྱི་སྐུ་བྱེ་བ་ཕྲག་བརྒྱ་ལ་སྐྱབས་སུ་མཆིའོ༔ ཞི་བ་འདོད་ཆགས་དང་བྲལ་བ་
55



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
རྣམས་ཀྱི་མཆོག༔ ཐེག་པ་ཆེན་པོའི་ཆོས་ལ་སྐྱབས་སུ་མཆིའོ༔ ཚོགས་རྣམས་ཀྱི་
མཆོག་འཕགས་པ་ཕྱིར་མི་ལྡོག་པའི་བྱང་ཆུབ་སེམས་དཔའི་དགེ་འདུན་རྣམས་ལ་
སྐྱབས་སུ་མཆིའོ༔ ཞེས་ལན་གསུམ་བརྗོད་པས་ཐ་མ་ལ༔ སྐྱབས་སུ་འགྲོ་བ་ཐོབ་
པའོ༔ རྗེས་ལའང་ཕྱག་འཚལ་མེ་ཏོག་དོར༔ དེ་ནས་གོང་གིས་བསླབ་བྱ་རྣམས་བསླབ་
པ་ལ་འབད་ཅིང་༔ སྐྱབས་འགྲོ་ལ་རྟག་ཏུ་བརྩོན་པར་བྱའོ༔ ཕྱིའི་སྐྱབས་འགྲོ་ཆོ་ག་
དང་བཅས་པའོ༔ དེ་ལྟར་སྐྱབས་གནས་ལ་སྐྱབས་སུ་སོང་ནས༔ སྐྱོབ་ལུགས་ནི༔ གོང་
ལྟར་སྐྱབས་འགྲོ་བྱས་ནསཿ བསླབ་བྱ་ལ་རྟག་ཏུ་སློབ་མཿ དེ་ལ་དཀོན་མཆོག་གསུམ་
གྱིས་སྐྱོབ་ངེས༔ རང་ལམ་ལོག་པར་སོང་གིས་དོགས་པ་རྣམས་ལ་ཡང་༔ ལམ་རྣལ་
མ་དང་འཕྲད་པར་གསོལ་བ་གདབ་པསཿ གང་ལ་གསོལ་བ་གདབ་པ་དེ་དང་ཅིས་
ཀྱང་འཕྲད༔ ཚེ་འདིའི་འཇིགས་པ་ལས་ཀྱང་སྐྱོབ་ངེསཿ སྐྱབས་སུ་འགྲོ་བའི་ཆོས་
ཐམས་ཅད་རྒྱུད་ལ་སྐྱེས་ནསཿ འདི་ཙམ་ན་བཞག་བྱ་བ་མེད་དོ༔ སྔར་རྒྱུད་ལ་སྐྱེས་
པ་རྣམས་གོང་ནས་གོང་དུ་འཕེལ་བར་བྱེད་དོ༔ འཕྲལ་དུ་བློ་སྐྱེས་ནུས་པ་རྣམས་ལ་
ཚོགས་བསགས༔ སྒྲིབ་པ་སྦྱང་སྒོམ་བསྲན་བསྐྱེད་ནས་བཏུབ་ཚད་ཀྱི་སྐྱེ་བ་ཡིན༔
སྟོང་ཉིད་ལྷའི་འཁོར་ལོ་ལ་སོགས་པའི་ཆོས་ཟབ་མོ་རྒྱུད་ལ་སྐྱེར་མ་འདོད་པ་རྣམས་
ཀྱང་སྐྱབས་སུ་འགྲོ་བ་ལ་འབད་པས༔ སྒྲིབ་པ་སྦྱང་༔ ཚོགས་བསགས་པས་སྐྱེ་བ་
ཡིན་ནོ༔ འོ་ན་དེ་ལྟས་བྱས་པས༔ སྐྱབས་པས་སྐྱོབ༔ སངས་རྒྱས་བྱོན་ནས་སེམས་
ཅན་རྣམས་ཁྲིད་ནས་འགྲོའམ༔ ཞེས་རྩོད་ན༔ སངས་རྒྱས་ཀྱིས་སེམས་ཅན་རྣམས་
འཁོར་བ་ནས་ཕྱག་གིས་བཏོན་པ་མི་བཏུབ་སྟེ༔ དེ་ལྟར་བཏུབ་ན༔ སངས་རྒྱས་ཐུགས་
རྗེ་ཆེ་ལ་ཐབས་མཁས་པ་དེས་སེམས་ཅན་གཅིག་ཀྱང་མི་ལུས་པར་བཏོན་ཏེ༔ འོ་ན་
ཅིས་སྐྱོབ་ན༔ ཆོས་ཀྱིས་སྐྱོབ༔ སྐྱབས་འགྲོ་ལ་བློ་སྐྱེས་ནས་ཆོས་གཞན་བྱ་མི་དགོས༔
དཀོན་མཆོག་གི་ཐུགས་རྗེས་མི་སྐྱོབ་མི་སྲིད་དེ༔ དེ་ཡང་དཔེར་ན་སྐྱེལ་མ་བཟང་པོའི་
56



སྔོན་འགྲོ་ཆོས་སྤྱོད་སོགས་ཀྱི་སྐོར།
མི་ལ་འཇིགས་པ་མི་འོང་བ་དང་འདྲའོ༔ ནང་གི་སྐྱབས་སུ་འགྲོ་བ་ལ་བདུན༔ ཡུལ་
གང་ལ་སྐྱབས་སུ་འགྲོ༔ གང་ཟག་གང་གིས་སྐྱབས་སུ་འགྲོ༔ ཚུལ་ལམ་ཐབས་ཇི་
ལྟར་འགྲོ༔ བསམ་པའི་ཁྱད་པར་གང་གིས་འགྲོ༔ དུས་ཅི་ཙམ་ནས་སྐྱབས་སུ་འགྲོ༔
རྐྱེན་གང་གིས་འགྲོ༔ དགོས་ཆེད་དང་ཡོན་ཏན་ཅི་ལྟ་བུ་ཡོད་པ་དང་བདུན་ལས༔ ཡུལ་
བླ་མ་ཡི་དམ་མཁའ་འགྲོ་གསུམ་ལ་སྐྱབས་སུ་འགྲོ༔ གང་ཟག་སྔགས་ཀྱི་སྒོར་ཞུགས་
པ་རྣམས་ཀྱིས་འགྲོ༔ ཚུལ་ལམ་ཐབས་ལུས་ངག་ཡིད་གསུམ་མོས་གུས་དང་ལྡན་
པས་འགྲོ༔ བསམ་པའི་ཁྱད་པར་བླ་མ་སངས་རྒྱས་སུ་མཐོང་བ་དང་༔ ཡི་དམ་སྲོག་
གི་ཕྱིར་ཡང་མི་སྤང་བ མཁའ་འགྲོ་རྒྱུན་དུ་མཆོད་པ་གསུམ་གྱིས་འགྲོ༔ དུས་དབང་
བསྐུར་སེམས་བསྐྱེད་བྱས་པའི་དུས་ནས་རྡོ་རྗེ་འཛིན་པའི་ས་མ་ཐོབ་ཀྱི་བར་དུ་འགྲོ༔
རྐྱེན་གསང་སྔགས་ལ་མོས་གུས་སྐྱེས་པས་འགྲོ༔ དགོས་ཆེད་དང་ཡོན་ཏན་ནི༔ སྔགས་
ཀྱི་སྣོད་དུ་རུང་བའམ༔ བྱིན་རླབས་ཐུན་མོང་མ་ཡིན་པ་འབྱུང་བའི་དགོས་པ་ཡོད་དོ༔
དེ་ལྟར་ནང་གི་སྐྱབས་སུ་འགྲོ་བ་ལ་ཡང་༔ བསླབ་བྱ་རྣམ་གྲངས་བརྒྱད་ཡོད་དེ༔ དེ་
ཡང་དང་པོ་ཁྱད་པར་གྱི་བསླབ་བྱ་གསུམ་ལས༔ བླ་མ་ལ་སྐྱབས་སུ་སོང་ནསཿ བླ་
མ་ལ་ངན་སེམས་དང་དཔྱ་སེམས་ཙམ་ཡང་མི་བྱ་བ་དང་༔ ཡི་དམ་ལ་སྐྱབས་སུ་སོང་
ནས་ཡི་དམ་སྐུར་བསྒོམ་ཞིང་བཟླས་པ་རྒྱུན་མི་བཅད་པ་དང་༔ མཁའ་འགྲོ་ལ་སྐྱབས་
སུ་སོང་ནས༔ དུས་ཀྱི་མཆོད་པ་རྒྱུན་མི་བཅད་པ་དང་གསུམ་མོ༔ ཐུན་མོང་གི་བསླབ་
བྱ་ལྔ་ནི༔ ཅི་ཟ་ཅི་འཐུང་གི་ཕུད་ལ་བདུད་རྩིར་བྱིན་གྱིས་བརླབས་ནས༔ བླ་མ་སྤྱི་
བོར་བསྒོམས་ལ་མཆོད༔ ཡི་དམ་སྙིང་ཁར་བསམ་ལ་མཆོད༔ མཁའ་འགྲོ་ལྟེ་བར་
བསམ་ཏེ་མཆོད་པའོ༔ ཕྱོགས་གང་དུ་འགྲོ་ཡང་བླ་མ་ཡི་དམ་མཁའ་འགྲོ་གསུམ་ལ་
གསོལ་བ་གདབ༔ བླ་མ་སྤྱི་བོར་བསྒོམ༔ རང་ཡི་དམ་དུ་བསྒོམ་མཁའ་འགྲོ་ཆོས་
སྐྱོང་དཔུང་གཉེན་དུ་བསྒོམས་ཏེ༔ འགྲོ་བ་ལ་དེ་ལྟར་དུ་བསླབ་བོ༔ ལུས་དང་སྲོག་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གི་ཕྱིར་བླ་མ་སྙིང་བཞིན་བསམ༔ ཡི་དམ་མིག་བཞིན་བསམ༔ མཁའ་འགྲོ་ལུས་བཞིན་
བསམ་ལ་བསླབ་བོ༔ ན་ཚ་དཀའ་ལས་སྐྱིད་སྡུག་ཅི་བྱུང་ཡང་བླ་མ་ལ་གསོལ་བ་
གདབ༔ ཡི་དམ་ལ་མཆོད་པ་བྱ༔ མཁའ་འགྲོ་ལ་གཏོར་ཚོགས་བཏང་བ་མ་ཡིན་པ
མོ་རྩིས་བོན་ལ་སོགས་པ་ཐབས་གཞན་མི་བཙལ་བ་ལ་བསླབ་བོ༔ བླ་མ་ཡི་དམ་
མཁའ་འགྲོ་གསུམ་གྱི་ཡོན་ཏན་དྲན་པས་ཡང་དང་ཡང་དུ་སྐྱབས་སུ་འགྲོ་སྟེ༔ བླ་མ་
ལ་སྐྱབས་སུ་སོང་བསཿ ཕྱག་རྒྱ་ཆེན་པོའི་སྐུ་ཐོབ༔ ཡི་དམ་ལ་སྐྱབས་སུ་སོང་བས་
དངོས་གྲུབ་འབྱུང་༔ མཁའ་འགྲོ་ལ་སྐྱབས་སུ་སོང་བས་བར་ཆད་སེལ་ལོ༔ ནང་གི་སྐྱབས་
སུ་འགྲོ་བ་ལ་ཕན་ཡོན་ནི༔ ཡོན་ཏན་དུ་དང་ལྡན་ཞེ་ན༔ བླ་མ་ལ་སྐྱབས་སུ་སོང་ནས༔
རང་འཆིང་བའི་བློ་ལས་སྐྱོབ༔ མི་ཤེས་གཏི་མུག་གི་བར་ཆད་སེལ་ལོ༔ ལྷག་མཐོང་
རིག་པའི་ཚོགས་སོག༔ རྟོགས་པ་རང་ཤར་གྱི་དངོས་གྲུབ་འབྱུང་༔ ཡི་དམ་ལ་སྐྱབས་
སུ་སོང་བས་ཐ་མལ་གྱི་ཤེས་པ་ལས་སྐྱོབ༔ རང་བྱུང་གི་ཚོགས་སོག༔ ཕྱག་རྒྱ་ཆེན་
པོའི་དངོས་གྲུབ་འབྱུང་༔ མཁའ་འགྲོ་ལ་སྐྱབས་སུ་སོང་བས་བར་ཆད་འབྱུང་པོ་ལས་
སྐྱོབ་པར་བྱེད༔ ཡི་དྭགས་དབུལ་ཕོངས་ཀྱི་བར་ཆད་སེལ༔ ཞེན་གྲོལ་ཆགས་མེད་
ཀྱི་ཚོགས་སོག༔ བདེ་ཆེན་ལོངས་སྐུའི་དངོས་གྲུབ་ཐོབ་པ་ལ་སོགས་པའི་ཕན་ཡོན་
དཔག་ཏུ་མེད་དོ༔ ནང་གི་སྐྱབས་འགྲོའི་ལག་ལེན་དངོས་ནི༔ དང་པོ་རང་གི་བླ་ན་
མེད་པའི་བྱང་ཆུབ་ཏུ་སེམས་བསྐྱེད་ནས༔ མདུན་གྱི་ནམ་མཁའི་གནས་སུ་བླ་མ་ཡི་
དམ་མཁའ་འགྲོ་གསུམ་ལམ་གྱིས་བསྐྱེད་ལ༔ བརྒྱུད་པའི་རྩ་བ་བླ་མ་རྗེ༔ དངོས་
གྲུབ་འབྱུང་བྱེད་ཡི་དམ་ལྷ༔ ལེགས་བྱིན་རློབ་པའི་མཁའ་འགྲོ་མ༔ རྩ་བ་གསུམ་ལ་
སྐྱབས་སུ་མཆི༔ ཞེས་ལན་གསུམ་བྱ༔ དེ་ནས་བླ་མ་ཡི་དམ་མཁའ་འགྲོ་གསུམ་ལ་
སེམས་མ་ཡེངས་པར་གཏད་ནསཿ བླ་མ་ཡི་དམ་མཁའ་འགྲོ་གསུམ་ལ་སྐྱབས་སུ་
མཆིའོ༔ ཞེས་པ་ཡང་དང་ཡང་དུ་བྱའོ༔ གསོལ་བ་གདབ་པ་ནི༔ བླ་མ་ཡི་དམ་མཁའ་
58



སྔོན་འགྲོ་ཆོས་སྤྱོད་སོགས་ཀྱི་སྐོར།
འགྲོའི་ཚོགས་ཀྱིས༔ བདག་ལ་སྐུ་གསུང་ཐུགས་ཀྱི་བྱིན་གྱིས་བརླབ་ཏུ་གསོལ༔ དབང་
བསྐུར་དུ་གསོལཿ མཆོག་དང་ཐུན་མོང་གི་དངོས་གྲུབ་སྩལ་དུ་གསོལ༔ མོས་པའི་
བུ་ལ་ཐུགས་རྗེས་བཟུང་དུ་གསོལ༔ ཞེས་གསོལ་བ་ལན་གསུམ་གདབ༔ དེ་ནས་བླ་
མ་སྤྱི་བོར་བསྡུ༔ ཡི་དམ་སྙིང་ཁར་བསྡུ༔ མཁའ་འགྲོ་ལྟེ་བར་བསྡུའོ༔ དེ་ཡང་ནང་
གི་སྐྱབས་འགྲོ་ལེན་པའི་ཆོ་ག་ནི༔ དབང་བསྐུར་ཐོབ་པ་གཅེས་ཏེ༔ དབང་བསྐུར་
ནས་སྐྱབས་འགྲོ་ཐོབ་པ་དེ་ཡིན༔ དབང་བསྐུར་མ་ཐོབ་པར་སྐྱབས་འགྲོ་ལེན་ན༔ བླ་
མ་ལ་ཕྱག་དང་བསྐོར་བ་བྱ༔ མེ་ཏོག་ཕུལ༔ ཐལ་མོ་སྦྱར་ལཿ སློབ་དཔོན་དགོངས་
སུ་གསོལ༔ ཡི་དམ་གྱི་ལྷ་ཚོགས་དགོངས་སུ་གསོལཿ མཁའ་འགྲོ་འཁོར་དང་བཅས་
པ་དགོངས་སུ་གསོལ༔ བདག་མིང་འདི་ཞེས་བགྱིས་བས་དུས་འདི་ནས་བཟུང་སྟེ༔
ཕྱག་རྒྱ་ཆེན་པོ་མཆོག་གི་རིག་འཛིན་མ་ཐོབ་ཀྱི་བར་དུ༔ བརྒྱུད་པའི་རྩ་བ་བླ་མ་རྗེ་
བཙུན་དམ་པ་རྣམས་ལ་སྐྱབས་སུ་མཆིའོ༔ དངོས་གྲུབ་འབྱུང་བར་བྱེད་པའི་ཡི་དམ་
ལྷ་ཚོགས་རྣམས་ལ་སྐྱབས་སུ་མཆིའོ༔ ལེགས་པར་བྱིན་གྱིས་རློབ་པར་བྱེད་པའི་
མཁའ་འགྲོ་མ་རྣམས་ལ་སྐྱབས་སུ་མཆིའོ༔ ཞེས་ལན་གསུམ་བརྗོད་པའི་ཐ་མ་ལ་
ཐོབ་པའོ༔ དེ་ནི་ཆོ་གས་ལེན་པའི་ཐབས་སོ༔ ནང་གི་སྐྱབས་འགྲོའི་རིམ་པའོ༔ གསང་
བའི་སྐྱབས་འགྲོ་ལ་བདུན་ཏེ༔ ཡུལ་གང་ལ་སྐྱབས་སུ་འགྲོ༔ གང་ཟག་གང་གིས་
སྐྱབས་སུ་འགྲོ༔ ཚུལ་ལམ་ཐབས་ཇི་ལྟར་སྐྱབས་སུ་འགྲོ༔ བསམ་པའི་ཁྱད་པར་
གང་གིས་འགྲོ༔ དུས་ཅི་ཙམ་ན་སྐྱབས་སུ་འགྲོ༔ རྐྱེན་གང་གིས་སྐྱབས་སུ་འགྲོ༔ དགོས་
ཆེད་ཡོན་ཏན་ཅི་ལྟ་བུ་ཡོད་པ་ལས༔ དང་པོ་ནི༔ ཡུལ་ལྟ་བ་སྒོམ་པ་སྤྱོད་པ་གསུམ་
ལ་སྐྱབས་སུ་འགྲོ༔ ཚུལ་ལམ་ཐབས་ནི༔ ལྟ་སྒོམ་སྤྱོད་པ་གསུམ་གྱི་སྒོ་ནས་སྐྱབས་
སུ་འགྲོ་དེ་ཡང་ལྟ་བ་གདེང་དང་ལྡན་པ༔ སྒོམ་པ་ཉམས་དང་ལྡན་པ༔ སྤྱོད་པ་རོ་
སྙོམས་དང་ལྡན་པས་སྐྱབས་སུ་འགྲོ༔ བསམ་པའི་ཁྱད་པར་ནི༔ ལྟ་བ་ཞེ་འདོད་མེད་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པ་སྟེ༔ སངས་རྒྱས་ཐོབ་བྱར་མི་འདོད༔ འཁོར་བ་དོར་བྱར་མི་འདོད་པའོ༔ སྒོམ་པ་
ནི་ངོས་བཟུང་མེད་ཅིང་ཕྱོགས་སུ་མ་ལྷུང་བའོ༔ དུས་ནི་སངས་མ་རྒྱས་ཀྱི་བར་དུའོ༔
རྐྱེན་ལུས་མི་ལེན་པར་འདོད་པས་འགྲོ༔ དགོས་ཆེད་དམ་ཡོན་ཏན་ནི༔ རྫོགས་པའི་
སངས་རྒྱས་ཚེ་འདི་ཉིད་ལ་ཐོབ་པའི་དགོས་པ་དང་ཡོན་ཏན་ནོ༔ གསང་བའི་སྐྱབས་
འགྲོ་ལ་བསླབ་བྱའི་རིམ་པ་བཅུ་སྟེ༔ དང་པོ་ཁྱད་པར་གྱི་བསླབ་བྱ་གསུམ་ལཿ ལྟ་
བ་རྟོགས་པ་དང་ལྡན་པར་བསླབ༔ སེམས་ཅན་ཐམས་ཅད་སངས་རྒྱས་རྒྱུ་མཉམ་
པསཿ སངས་རྒྱས་ལོག་ན་ཐོབ་རྒྱུ་མེད་པའི་གདིང་བཅའ༔ སྣང་སྟོང་དབྱེར་མེད་
པའི་གདིང་བཅའ་བ་ལ་བསླབ༔ སྒོམ་པ་ཉམས་དང་ལྡན་པ་ལ་བསླབ་པ་ནི༔ ཤེས་
པ་ཕྱིར་མི་བཞག༔ ནང་དུ་མི་དགུག༔ རང་ལུགས་ལྷུག་པ་ལ༔ གཏད་མེད་དུ་བཞག་
པ་ལ་བསླབ་བོ༔ སྤྱོད་པ་ནི་ཉམས་མྱོང་རྒྱུན་ཆད་མེད་པས༔ འགྲོ་འཆགས་ཉལ་
འདུག་ཐམས་ཅད་དུ་བསྒོམ་དུ་མེད་ཀྱང་༔ ཡེངས་སུ་སྐད་ཅིག་ཀྱང་མེད་པ་ལ་བསླབ་བོ༔
ཐུན་མོང་གི་བསླབ་བྱ་བདུན་ནི༔ སངས་རྒྱས་སེམས་སུ་རྟོགས་ཀྱང་བླ་མ་མི་སྤང་
སྣང་བ་སེམས་སུ་རྟོགས་ཀྱང་འདུས་བྱས་ཀྱི་དགེ་བའི་རྩ་བ་རྒྱུན་མི་བཅད༔ དམྱལ་
བ་ལ་དོགས་པ་མེད་ཀྱང་༔ སྡིག་པ་ཕྲ་མོ་ནས་སྤང༔ སངས་རྒྱས་ལ་རེ་བ་མེད་ཀྱང་
ཆོས་གང་ལའང་སྐུར་པ་མི་འདེབས༔ རང་ལ་ཏིང་ངེ་འཛིན་ཁྱད་པར་ཅན་མཐོང་ཡང་
ང་རྒྱལ་དང་རློམ་པ་མི་བྱ༔ རང་གཞན་གཉིས་སུ་མེད་པར་གོ་ཡང་༔ སེམས་ཅན་ལ་
སྙིང་རྗེ་རྒྱུན་མི་བཅད༔ འཁོར་འདས་གཉིས་མེད་དུ་རྟོགས་ཀྱང་༔ དཀོན་པ་ལ་གོམས་
པར་བྱ་བ་དང་བདུན་ནོ༔ གསང་བའི་སྐྱབས་འགྲོ་ལ་སྐྱོབ་ལུགས་སམ༔ ཡོན་ཏན་
དུ་དང་ལྡན་ཞེ་ན༔ ལྟ་བ་ལ་སྐྱབས་སུ་སོང་ན༔ རྟག་ཆད་གཉིས་ལས་སྐྱོབ༔ ལོག་
པར་ཞེན་འཛིན་གྱི་བར་ཆད་སེལ༔ ཆོས་ཉིད་འོད་གསལ་གྱི་ཚོགས་སོག༔ སྐུ་གསུམ་
འགགས་མེད་ཀྱི་དངོས་གྲུབ་འབྱུང་༔ སྒོམ་པ་ལ་སྐྱབས་སུ་སོང་ན་ལྟ་བས་ཀྱང་སྒོམ་



སྔོན་འགྲོ་ཆོས་སྤྱོད་སོགས་ཀྱི་སྐོར།
པ་ལ་སྐྱོབ་པར་བྱེད་དེ༔ གཏིང་ཞེན་བག་ཆགས་ཀྱི་བར་ཆད་སེལ༔ གཉིས་མེད་ཟུང་
འཇུག་གི་ཚོགས་སོག༔ ཐག་ཆོད་ཡེ་གྲོལ་གྱི་དངོས་གྲུབ་འབྱུང་༔ སྤྱོད་པ་ལ་སྐྱབས་
སུ་སོང་ན༔ ལོག་སྤྱོད་ཆད་ལྟ་ལས་སྐྱོབ་པར་བྱེད༔ ཚུལ་འཆོལ་ཐོ་ཅོའི་བར་ཆད་སེལ༔
ཆད་མེད་ཟིན་ལུང་གི་ཚོགས་རྫོགས༔ ཅི་སྤྱད་དགོངས་པར་འགྱུར་བའི་དངོས་གྲུབ་
འབྱུང་ངོ་༔ གསང་བའི་སྐྱབས་འགྲོའི་ལག་ལེན་ནི༔ རང་གར་བདེ་བར་ལྟ་བ་ཡང་
ཞེ་འདོད་མེད་པ༔ ཕྱོགས་ལྷུང་གི་མཐའ་དང་བྲལ་བ༔ སྒོམ་པ་ངོས་བཟུང་མེད་ཅིང་༔
དམིགས་གཏད་དང་བྲལ་བ་ལ་ཐ་སྙད་གང་གིས་ཀྱང་བརྗོད་པར་མི་ནུས་སོ༔ དེ་ཡང་
ཤེས་པ་ཕྱིར་མི་བཞག ནང་དུ་མི་དགུག རང་ལུགས་གཏད་མེད་དུ་བཞག་གོ༔
ཉམས་མྱོང་རྒྱུན་ཆད་མེད་པ་འགྲོ་འཆག་ཉལ་འདུག་ཐམས་ཅད་ཀྱི་ངང་ལ་མ་ཡེངས་
པར་བཞག་གོ༔ ཤེས་པ་མེར་བ་དང་༔ ལྡེམ་པ་དང་༔ ཁྱད་པ་ནི་བདེ་བ༔ གསལ་བ་
ནི་ཉམས་སོ༔ དེ་དག་གང་ལ་ཡང་ངོ་མཚར་དུ་མི་བརྩི༔ ཤེས་པ་རྒོད་པ་དང་༔ རྨུག་
པ་དང་༔ བྱིང་བ་བྱུང་ན༔ སྣང་བ་ལ་སེམས་རྩལ་སྦྱང་དུ་གཞུག༔ དེ་ལ་རྩོལ་བ་ཅི་
བྱུང་སྐྱོན་དུ་མི་བརྩི༔ གསང་བའི་སྐྱབས་འགྲོ་ལེན་པའི་ཐབས་ནི༔ བླ་མ་ལ་ཕྱག་དང་
བསྐོར་བ་བྱས་ཏེ༔ མེ་ཏོག་ཕུལ༔ སློབ་མས་སྐྱིལ་ཀྲུང་བཅས་ལ༔ སྙིང་རྗེས་བདག་
གཞན་གྱི་དོན༔ བྱང་ཆུབ་ཀྱི་སེམས་བསྒོམ་པར་དམ་བཅར་གཞུག༔ དེ་ནས་མིག་
བར་སྣང་ལ་འབྲུ་ཚུགས་སུ་བལྟར་གཞུག་ལ་མིག་འབྲས་མི་འགུལ་བརཿ སིང་ངེ་
ལྷོད་དེ༔ ཕྱད་དེ་བསྒོམས་པས་བློའི་གཟུང་འཛིན་དང་བྲལ་བ་ལ་རིག་པ་བཞག་གོ
དེ་ཁོ་ན་ལྟར་གདིང་དང་བཅསཿ སྒོམ་ཉམས་དང་བཅས་པས༔ སྤྱོད་པ་གྲོགས་དང་
བཅས་པའི་ཕན་ཡོན་ནོ༔ ཞེས་ངོ་སྤྲད་དོ༔ དེ་ནས་གོང་བཞིན་བསྒོམ་པར་བྱའོ༔ ས་
མ་ཡ༔ ཐེག་པ་ཕྱི་ནང་གསང་གསུམ་གྱི་ཆོས་ཐམས་ཅད་ཀྱི་རྩ་བ་སྐྱབས་འགྲོ་ཕྱི་ནང་
གསང་གསུམ་དུ་གདམས་པའོ༔ སེམས་བསྐྱེད་ཀྱི་རིམ་པ་ནི༔ ཐེག་པ་ཆེན་པོའི་ཆོས་
6t



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ལ༔ སེམས་ཅན་ཐམས་ཅད་ལ་བྱམས་པ་དང་སྙིང་རྗེ་བྱང་ཆུབ་ཏུ་སེམས་སྦྱང་བ་ཁོ་
ན་གལ་ཆེ བྱང་ཆུབ་ཀྱི་སེམས་མ་སྦྱངས་ན༔ ཐེག་པ་འོག་མར་ལྷུང་བསཿ རྟག་ཏུ་
བྱང་ཆུབ་ཀྱི་མཆོག་ཏུ་སེམས་བསྐྱེད་ཅིང་༔ གཞན་དོན་ལ་བསླབ་ནས་བརྩོན་པ་གལ་
ཆེ༔ དེ་ཡང་རྒྱས་པར་བཤད་ན༔ ཐེག་པ་ཆེན་པོའི་མདོ་རྒྱུད་ཐ་དག་ནས་དཔག་ཏུ་
མེད་པ་གསུངས་ཀྱང་༔ དེ་དག་དང་ཚུལ་བསྟུན་ནས་བསྡུས་ཏེ་བསྟན་ན༔ དོན་གསུམ་
དུ་འདུས་ཏེ༔ ཕྱི་ལྟར་བསླབ་པ་དང་༔ ནང་ལྟར་བསླབ་པ་དང་ གསང་བ་ལྟར་བསླབ་
པ་གསུམ་ཡིན༔ དེ་ཡང་ཕྱི་ལྟར་བསླབ་པ་ལ་དོན་བཅུ་གཉིས་ཏེ༔ སེམས་བསྐྱེད་པ་
ལ་བསླབ་པའི་ངོ་བོ་ངེས་ཚིག དབྱེ་བ༔ གང་གི་མཚན་ཉིད༔ བླང་པའི་ཡུལཿ ལེན་
པའི་ཆོ་ག༔ བསླབ་པའི་ཕན་ཡོན༔ བསླབ་པའི་གཏན་ཚིགས༔ མ་བསླབ་པའི་ཉེས་
དམིགསཿ བསྲུང་བྱའི་ཆོས གཏོང་ཐོབ་ཀྱི་ས་མཚམསཿ ཉམས་ན་གསོ་བའི་ཐབས་
སོ༔ དེ་ལ་སེམས་བསྐྱེད་པའི་ངོ་བོ་ནི༔ སེམས་ཅན་ཐམས་ཅད་འཁོར་བ་ལས་བསྒྲལ་
བའི་དོན་དུ༔ བླ་ན་མེད་པའི་བྱང་ཆུབ་ཐོབ་པར་འདོད་པའི་ཁས་ལེན་དང་བཅས་
པའོ༔ ངེས་ཚིག་ནི༔ སྔར་བདག་གིས་མ་བསྐྱེད་པའི་གཞན་དོན་གྱི་བློ་བསྐྱེད་པ་ཞིག་
ཡིན་ཏེ༔ ཚོགས་མ་བསགས་པའི་སེམས་ཅན་རྣམས་ལ་དཀའ༔ དབྱེ་བ་ནི༔ མདོར་
ན་རྣམ་གྲངས་མང་དུ་བཤད་པ་ཡང་ཡོད་དེ༔ བསྡུས་ན༔ སྨོན་པ་དང་འཇུག་པ་རྣམ་
པ་གཉིས་ཡིན་པས༔ དེ་ཡང་སྨོན་པ་ནི༔ སེམས་ཅན་གྱི་དོན་བསྒྲུབ་པར་འདོད་པ་
དེ་ཡིན༔ དེ་གཅིག་པུས་མི་ཆོག༔ སེམས་ཅན་ཐམས་ཅད་ལ་ཕན་གདགས་པ་ལ༔
དངོས་སུ་འཇུག་པ་གལ་ཆེ་སྟེ༔ ང་བདག་དང་མ་བྲལ་བའི་ཕྱོགས་རིས་ཅན་གྱི་སེམས་
ཅན་རྣམས་ལ༔ སེམས་བསྐྱེད་པ་ཡང་སྐྱེ་བ་དཀའ་བར་མཆིས་སྙམ༔ སེམས་བསྐྱེད་
པའི་བསླབ་པ་ལ་འཇུག་པའི་གང་ཟག་གི་མཚན་ཉིད་ནི༔ ཉན་ཐོས་དང་རང་རྒྱལ་
ལྟ་བུ་མ་ཡིན་པརཿ ཐེག་པ་ཆེན་པོའི་ཆོས་ལ་མོས་པ༔ བློ་ཆེ་བ༔ གང་ལ་ཡང་ཐེ་ཚོམ་



སྔོན་འགྲོ་ཆོས་སྤྱོད་སོགས་ཀྱི་སྐོར།
མི་ཟ་བ༔ སློབ་དཔོན་དང་དཀོན་མཆོག་གསུམ་གྱི་སྐྱབས་འོག་ཏུ་ཚུད་པ༔ ལོག་པ་
དང་དམན་པའི་ཆོས་ལ་ཡིད་དབྱུང་བ༔ རང་བཞིན་གྱིས་ཞི་ཞིང་དེས་པ་ཞིག་དགོས་
སོ༔ སེམས་བསྐྱེད་བླང་བའི་ཡུལ་ནི༔ བླ་མ་སློབ་དཔོན་ཐེག་པ་ཆེན་པོར་སེམས་
བསྐྱེད་པས༔ བྱམས་དང་སྙིང་རྗེའི་ཐུགས་དང་ལྡན་པས༔ རང་དོན་སྐད་ཅིག་ཀྱང་
མི་བསྒྲུབ་པ༔ བསླབ་བྱ་ཐམས་ཅད་མ་ཉམས་པར་བསྲུངས་པ་ཞིག་ལས་བླང་དགོས་
པ༔ སྙིགས་མའི་དུས་སུ་བདུད་ཀྱིས་སྤྲོ་བ་བསྐྱེད་པའི་སློབ་དཔོན་མང་པོ་འོང་བས༔
ལོག་པའི་སློབ་དཔོན་དང་མ་འཕྲད་པ་གལ་ཆེའོ༔ སེམས་བསྐྱེད་ལེན་པའི་ཆོ་ག་ནི༔
ལོ་ཟླ་ཤིས་པའི་ཚེས་བཅོ་ལྔའམ༔ ཡར་ངོའི་ཚེས་བརྒྱད་ལ་དཀོན་མཆོག་གི་སྤྱན་
སྔརཿ མཆོད་པ་རྒྱ་ཆེན་པོ་བཤམས༔ དགེ་འདུན་ལ་བསྙེན་བཀུར་བྱ༔ ཡི་དམ་ལ་
ཚོགས་ཀྱི་འཁོར་ལོ་འབུལཿ མཁའ་འགྲོ་ཆོས་སྐྱོང་དང་འབྱུང་པོ་ལ་གཏོར་མ་རྒྱ་ཆེན་
པོ་བཏང་༔ བདོག་པ་ཐམས་ཅད་བཏང་ལ་བསོད་ནམས་ཀྱི་དཔུང་རྒྱ་ཆེན་པོ་བསགས༔
དེའི་ནུབ་མོ་སློབ་དཔོན་ལ་འཇུག་པའི་ཡོན་འབུལཿ སློབ་མ་གུས་པ་དང་བཅས་པས་
བདུན་རྣམ་དག་གིས་ཚོགས་བསག༔ ཁྱད་པར་དུ་སྡིག་པ་བཤགས་པ་ནི༔ སློབ་མའི་
སྤྱི་བོར་ཨཱཞིག་བསྒོམ༔ དེ་ལས་འོད་ཟེར་འཕྲོས་པས་སེམས་ཅན་ཐམས་ཅད་སངས་
རྒྱས་ཀྱི་ས་ལ་བཀོད༔ འཕགས་པ་རྣམས་ལ་མཆོད་པ་འབུལ༔ ཚུར་འདུས་པས་
འཕགས་པ་ཐམས་ཅད་ཀྱི་དངོས་གྲུབ་ཀྱི་བཅུད་བསྡུས་ནས་བདག་ཉིད་ཀྱི་ལུས་ངག་
ཡིད་གསུམ་ལ་ཐིབ་པས༔ སྡིག་པ་དང་སྒྲིབ་པ་ཐམས་ཅད་བསྲེག་པར་བསམ་ཞིང་༔
ཨ་བརྒྱ་རྩ་བརྒྱད་འདོན་དུ་གཞུག བླ་མའི་ཐུགས་ཀའི་ཡེ་ཤེས་སེམས་དཔའི་ཐུགས་
ཀའི་ཧཱུཾ་ལས་འོད་འཕྲོས་པས་སློབ་མའི་ལུས་ངག་ཡིད་གསུམ་ལ་ཐིམ་པ་ཙམ་གྱིས༔
སྡིག་པ་ཐམས་ཅད་བསྲེག་པར་བསམ་ཞིང་༔ ཧཱུྃ་བརྒྱ་རྩ་བརྒྱད་བཟླ༔ དེ་ནས་ཚིག་
གིས་བཤགས་པ་ནི༔ འཁོར་བ་ཐོག་མ་མེད་པ་ནས་བསགས་པའི་སྡིག་པ་རྣམས་བློར་



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
བླང་སྟེ༔ འགྱོད་པ་དང་བཅས་པས་འདི་སྐད་དོ༔ རྡོ་རྗེ་སློབ་དཔོན་རིག་པ་འཛིན་པ་
རྣམས་བདག་ལ་དགོངས་སུ་གསོལ༔ ཡི་དམ་རྒྱལ་བའི་དཀྱིལ་འཁོར་གྱི་ལྷ་ཚོགས་
རྣམས་བདག་ལ་དགོངས་སུ་གསོལ༔ ཕྱོགས་བཅུའི་རྒྱལ་བ་སྲས་དང་བཅས་པ་རྣམས་
བདག་ལ་དགོངས་སུ་གསོལ༔ བསྟན་པ་སྲུང་བའི་མ་མོ་མཁའ་འགྲོ་ཆོས་སྐྱོང་དང་
བཅས་པ་རྣམས་བདག་ལ་དགོངས་སུ་གསོལ༔ བདག་མིང་འདི་ཞེས་བགྱི་བས༔
སྐྱེ་བ་ཐོག་མ་མེད་པའི་དུས་ནས༔ ཐ་མ་ད་ལྟ་ལ་ཐུག་གི་བར་དུ༔ ཕྱིན་ཅི་ལོག་གི་
རྣམ་པར་རྟོག་པའི་དབང་གིས་ལུས་ངག་ཡིད་གསུམ་གྱི་སྒོ་ནས༔ སྡིག་པ་མི་དགེ་
བའི་ལས་བགྱིས་པ་དང་ གཞན་རྣམས་ལ་བགྱིད་དུ་བསྩལ་བ་དང་༔ བགྱིས་པ་ལ་
རྗེས་སུ་ཡིད་རངས་བ་དང་༔ ལོག་པའི་ལས་ངན་བསགས་པ་ཐམས་ཅད་མཆོད་པར་
འོས་པ་རྣམས་ཀྱི་སྤྱན་སྔར་འགྱོད་པ་དང་བཅས་པས་སོར་སོར་བཤགས་པར་བགྱིའོ༔
ཞེས་པས་ལན་གསུམ་དུ་བཤགས༔ དེ་ནས་སྡིག་པ་མི་སྤེལ་བའི་དོན་དུ་སྡོམ་པ་ནི༔
དགོངས་གསོལ་སྔར་ལྟར་བྱས་པའི་རྗེས་སུ༔ སྔོན་གྱི་དེ་བཞིན་གཤེགས་པ་རྣམས་
ཀྱིས་ས་དང་ལམ་གྱི་རྣམ་པ་ཤེས་པ་ལ་བརྟེན་ནས༔ སྡིག་པ་མི་དགེ་བ་ལས་སླར་ལོག་
པ་དེ་བཞིན་དུ༔ བདག་ཆེ་གེ་མོ་ཞེས་བགྱི་བས་ཀྱང་དུས་འདི་ནས་བཟུང་ནས༔ སྙིང་
པོ་བྱང་ཆུབ་ལ་མཆིས་ཀྱི་བར་དུ༔ ཕྱིན་ཅི་ལོག་གི་རྣམ་པར་རྟོག་པའི་དབང་གིས་
སྡིག་པའི་ལས་བྱེད་པ་ལསཿ སླར་ལྡོག་ཅིང་སླན་ཆད་ཀྱང་སྡོམ་པར་བགྱིད་ལགས་
སོ༔ ཞེས་ལན་གསུམ་བརྗོད་དོ༔ དེ་ནས་སེམས་བསྐྱེད་པ་དངོས་ལ་གཉིས༔ ལས་
དང་པོ་པས་སྨོན་པ་སེམས་བསྐྱེད་པ་ནི༔ སློབ་མས་བདག་གིས་འཁོར་བའི་སེམས་
ཅན་ཐམས་ཅད་སྡུག་བསྔལ་གྱི་རྒྱ་མཚོ་ལས་བསྒྲལ་བའི་དོན་དུ༔ བླ་ན་མེད་པའི་བྱང་
ཆུབ་ཐོབ་པར་བྱ་སྙམ་པའི་བློ་མ་བཅོས་པ་ཞིག་ཞེ་ཐག་པ་ནས་བསྐྱེད་ནས༔ ངག་ཏུ་
སྔར་ལྟར་དགོངས་སུ་གསོལ་བའི་རྗེས་ལ༔ བདག་ཆེ་གེ་མོ་ཞེས་བྱ་བས༔ དུས་འདི་



སྔོན་འགྲོ་ཆོས་སྤྱོད་སོགས་ཀྱི་སྐོར།
ནས་བཟུང་སྟེ་སྙིང་པོ་བྱང་ཆུབ་ལ་མཆིས་ཀྱི་བར་དུ༔ སེམས་ཅན་ཐམས་ཅད་ལ་ཕན་
པའི་སེམས་དང་ སྤུན་དང་སྲིང་མོའི་སེམས་དང་ བུ་དང་བུ་མོའི་སེམས་དང་ སློབ་
དཔོན་དང་མཆེད་ལྕམ་གྱི་སེམས་དང་༔ སེམས་ཅན་མ་གྲོལ་བ་རྣམས་དགྲོལ་བ་
དང་༔ མ་བསྒྲལ་བ་རྣམས་བསྒྲལ་བ་དང་༔ དབུགས་མ་དབྱུང་བ་རྣམས་དབུགས་
དབྱུང་བ་དང་༔ ཡོངས་སུ་མྱ་ངན་ལས་མ་འདས་པ་རྣམས་མི་གནས་པའི་སངས་རྒྱས་
བྱང་ཆུབ་ཀྱི་ལམ་ལ་དགོད་པའི་སེམས་བརྟན་པོར་བསྐྱེད་པར་བགྱིའོ༔ ཞེས་ལན་
གསུམ་བརྗོད་དོ༔ དེ་ནས་གཉིས་པ་འཇུག་པ་བྱང་ཆུབ་ཏུ་སེམས་བསྐྱེད་པ་ནི༔ བདག་
གི་དུས་འདི་ནས་འཁོར་བ་མ་སྟོངས་ཀྱི་བར་དུ་སྐད་ཅིག་ཀྱང་མ་ཡེངས་པས་སེམས་
ཅན་ཐམས་ཅད་ཀྱི་དོན་རྣམ་པ་དུ་མ་བྱ་སྙམ་དུ་བསམ་ལ༔ དགོངས་སུ་གསོལ་བ་
སྔར་དང་འདྲ་བས༔ བདག་ཆེ་གེ་མོ་ཞེས་བགྱི་བས་དུས་འདི་ནས་བཟུང་ནས༔ འཁོར་
བ་མ་སྟོངས་ཀྱི་བར་དུ་ཕ་རོལ་ཏུ་ཕྱིན་པ་དྲུག་དང་༔ བསྡུ་བའི་དངོས་པོ་བཞི་ལ་
མཐར་གྱིས་བསླབ་པ་དང་༔ མཐར་གྱིས་བྱ་བ་དང་༔ མཐར་གྱིས་བསྒྲུབ་པའི་ནན་
ཏན་གྱི་སེམས་བརྟན་པོ་བསྐྱེད་པར་བགྱིའོ༔ ཇི་ལྟར་སྔོན་གྱི་སངས་རྒྱས་བྱང་ཆུབ་
སེམས་དཔའ་རྣམས་ཀྱིས་ས་དང་ལམ་གྱི་རྣམ་པ་ཤེས་པ་ལ་བརྟེན་ནས༔ རྩ་བ་དང་
ཡན་ལག་གི་སྡོམ་པ་དང་ལྡན་པ་དེ་བཞིན་དུ༔ བདག་ཀྱང་རྗེས་སུ་སློབ་པོ༔ རྗེས་
སུ་བགྱིད་དོ༔ རྗེས་སུ་བསྒྲུབ་བོ༔ བྱང་ཆུབ་སེམས་དཔས་བཟུང་དུ་གསོལ༔ ཞེས་
ལན་གསུམ་བརྗོད༔ བླ་མས་ཐབས་ཡིན་ནོ༔ ཞེས་པ་དང་༔ སློབ་མས་ལེགས་སོ༔
དོན་དང་ལྡན་ནོ༔ ཞེས་པའི་ཆོ་ག་ལན་གསུམ་བརྗོད་པའི་ཐ་མ་ལ་ཐོབ་པས་དུས་ད་
ནས་བཟུང་སྟེ༔ བསླབ་བྱ་མ་ཉམས་པར་བསྲུང་བའི་དོན་དུ༔ སློབ་དཔོན་གྱིས་བསླབ་
བྱ་འབོག༔ སློབ་མས་ཀྱང་ཡོན་འབུལ༔ གཏང་རག་གི་མཆོད་པ་རྒྱ་ཆེན་པོ་བྱ༔ དུས་
ད་ནས་བཟུང་སྟེ༔ ཆུ་བོའི་རྒྱུན་བཞིན་རྒྱུན་ཆད་མེད་པར་སེམས་བསྐྱེད་པ་དང་ དེའི་
65



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བསླབ་བྱ་རྣམས་ལ་འབད་པ་གལ་ཆེའོ༔ དེ་ལྟར་སེམས་བསྐྱེད་པ་ལ་བསླབ་པའི་ཕན་
ཡོན་ནི༔ ཉན་ཐོས་དང་རང་སངས་རྒྱས་ལས་ཁྱད་པར་དུ་འཕགས་ཏེ༔ ཐེག་པ་ཆེན་
པོའི་ཁྱུར་ཚུད་པ་དང་༔ ཉོན་མོངས་པ་དང་སྡིག་སྒྲིབ་རྩད་ནས་གཅོད་པ་དང་༔ ལུས་
ངག་ཡིད་གསུམ་གྱི་དགེ་བའི་ལས་བྱས་པ་དོན་ཡོད་པའི་རྒྱུར་འགྱུར་བ་དང་༔ རྒྱུད་
ལ་བསོད་ནམས་ཀྱི་ཚོགས་རྫོགས་པར་འགྱུར་བ་དང་༔ སངས་རྒྱས་དང་བྱང་ཆུབ་
སེམས་དཔའ་དང་༔ ཆོས་སྐྱོང་བ་རྣམས་ཀྱིས་རྟག་ཏུ་དགོངས་པ་དང་༔ སེམས་ཅན་
ཐམས་ཅད་ཀྱིས་བུ་བཞིན་དུ་བརྩེ་ཞིང་མཐོང་ན་ཡིད་དུ་འོང་བ་དང་༔ རྟག་ཏུ་ཐེག་
པ་ཆེན་པོའི་ཆོས་དང་མི་འབྲལ་བར་མདོར་ན་སངས་རྒྱས་ཀྱི་ཡོན་ཏན་ཡིད་བཞིན་
དུ་འགྲུབ་ནས་མྱུར་དུ་སངས་རྒྱས་ཀྱི་ཞིང་དུ་མངོན་པར་རྫོགས་པར་སངས་རྒྱ་བ་ལ་
སོགས་པ་ཡོན་ཏན་བསམ་གྱིས་མི་ཁྱབ་པསཿ འདི་ཁོ་ན་འབད་པར་བྱའོ༔ དེ་ལྟར་
བསླབ་པའི་གཏན་ཚིགས་ནི༔ འོ་ན་རང་གཅིག་པུར་ཐར་པ་ཐོབ་པས་མི་ཆོག་མོད༔
སེམས་ཅན་ཐམས་ཅད་འཁོར་བ་ལས་བསྒྲལ་དགོས་པས༔ ཅིའི་ཕྱིར་ན་སེམས་ཅན་
ཐམས་ཅད་ཕ་མ་ཡིན༔ ཕ་མའི་དྲིན་ལན་བསམ་གྱིས་མི་ཁྱབ་པས༔ དྲིན་ལ་ལན་གྱིས་
བརླན་པའི་ཕྱིར༔ སློབ་དགོས་ཏེ༔ དྲིན་ཡང་ལུས་སྲོག་བསྐྱེད་རྒྱུ་རྟེན་བྱས་པ་དང་༔
ཆུང་ནས་བཟའ་བཏུང་གྱ་ནོམ་པས་གསོས་པ་དང་༔ སྡུག་བསྔལ་དང་དཀའ་བ་སྣ་
ཚོགས་སྤྱད་པ་དང་༔ རང་བས་ཀྱང་གཅེས་པ་ཁོ་རང་གི་སྙིང་བས་ལྷག་པ་དང་ དེ་
ནས་གཞན་ཡང་ནོར་རྫས་ཀྱི་སྐལ་བ་ཕོག་པ་དང་༔ ཤེས་པའི་ཡོན་ཏན་བསླབ་པ་
དང་༔ དམ་པའི་ཆོས་ལ་སྦྱོར་བ་ལ་སོགས་པ་ཕ་མའི་དྲིན་བསམ་གྱིས་མི་ཁྱབ་པས
དེ་རྣམས་འཁོར་བ་ལས་བསྒྲལ་དགོས་གཞན་ཡང་སེམས་ཅན་ཐམས་ཅད་ལ་རྒྱུ་བྱང་
ཆུབ་ཀྱི་སྙིང་པོ་ཡོད་པས་ཀྱང་འབྲེལ་བས༔ དེ་རྣམས་འཁོར་བ་ལས་བསྒྲལ་དགོས་
པའི་ཕྱིར་ན་གཏན་ཚིགས་དེ་རྣམས་དང་འབྲེལ་ལོ༔ མ་བསླབ་པའི་ཉེས་དམིགས་ནི༔



སྔོན་འགྲོ་ཆོས་སྤྱོད་སོགས་ཀྱི་སྐོར།
ཉན་ཐོས་དང་རང་སངས་རྒྱས་སུ་ལྷུང་ནས༔ བྱང་ཆུབ་ཆེན་པོའི་གེགས་བྱེད་པ་དང་༔
བྱ་བའི་ལས་ཐམས་ཅད་དོན་མེད་པར་འགྱུར་བ་དང་༔ སྔར་བསགས་པའི་བསོད་
ནམས་ཀྱི་དཔུང་ཐམས་ཅད་ཟད་པར་འགྱུར་བ་དང་༔ རྟག་ཏུ་མི་མ་ཡིན་པ་རྣམས་
ཀྱིས་འཚེ་བ་དང་༔ ཀུན་གྱིས་ཡིད་དུ་མི་འོང་ཞིང་ཞེ་སྡང་བ་དང་༔ མདོར་ན་བསམ་
པ་ཐམས་ཅད་མི་འགྲུབ་པ་ལ་སོགས་པ་ཉེས་དམིགས་དཔག་ཏུ་མེད་དེ༔ བྱང་ཆུབ་
ཀྱི་སེམས་མེད་པར་ཐེག་པ་ཆེན་པོར་རེ་བ་ལྟ་ངན་ཡིན༔ བསྲུང་བའི་ཆོས་ནི་གཉིས་
ཏེ༔ སྨོན་པའི་བསྲུང་བྱ་ནི༔ སེམས་ཅན་བློས་མི་སྤང་བའི་བསམ་པས་ཡང་ནས་ཡང་
དུ་བྱང་ཆུབ་ཀྱི་སེམས་ལ་བསླབ་དགོས་ཏེ༔ དེ་ཡང་ཡུལ་སེམས་ཅན་གཞན་ཡིན་པ་
ལ༔ སྤང་བའི་བསམ་པ་སྔོན་དུ་སོང་བས་ཁྲོ་བརྡེག་ལ་སོགས་པ་བྱས་ནས༔ གཉེན་
པོས་མ་སླེབ་པར་ཉིན་ཞག་གཅིག་འདས་ན་སྨོན་པ་ཉམས༔ བླ་མ་དང་སློབ་དཔོན་
རྡོ་རྗེ་སྤུན་ལ་སོགས་བཀུར་སྟིའི་གནས་ལ་བསླུ་བའི་བསམ་པ་སྔོན་དུ་སོང་བསཿ གཉེན་
པོས་མ་སླེབ་པར་བསླུས་ཏེ༔ ཉིན་ཞག་གཅིག་འདས་ན་ཉམསཿ འགྱོད་པའི་གནས་
མ་ཡིན་པར་རྗེས་སུ་ཡི་རང་བའི་ཡུལ་གཞན་དགེ་བའི་རྩ་བ་རྒྱ་ཆེན་པོ་བྱེད་པ་ལ༔
འགྱོད་པ་སྐྱེས་པའི་བསམ་པ་སྔོན་དུ་སོང་བས༔ དེ་བས་ལྷག་པ་ཡོད༔ དེ་ལྟ་བུ་མ་
ལེགས་ཞེས་འགྱོད་པ་བསྐྱེད་པ་དང་༔ སེམས་བསྐྱེད་པའི་བྱང་ཆུབ་སེམས་དཔའ་ལ་
ཁོང་ཁྲོས་ཀུན་ནས་བསླངས་ནས་སྐྱོན་བརྗོད་ཀྱི་ཚིགས་སུ་བཅད་པ་བྱས་པ་དང་༔
ཡུལ་སེམས་ཅན་གཞན་ལ་སྙིང་རྗེ་དང་བྲལ་བས་གཡོ་སྒྱུ་བྱས་པ་རྣམསཿ གཉེན་
པོས་མ་སླེབ་པར་ཞག་གཅིག་འདས་ན༔ ལོག་པའི་ལམ་ཞེས་བྱ་སྟེ༔ བྱང་ཆུབ་ཀྱི་
སེམས་སྨོན་པའི་སྡོམ་པ་འཆོར་བས་སྤང་དགོས་སོ༔ གཞན་ཡང་བརྟེན་བྱའི་ཆོས་
ལྔ་ཡོད་དེ༔ སེམས་ཅན་ལ་ཁྲོ་བ་དང་བརྡེག་པའི་ལས་བྱས་པའི་གཉེན་པོར་རྟག་ཏུ་
ཞི་བ་དང་༔ དུལ་བས་ཕན་གདགས་པ་དང་༔ བཀུར་གནས་བསླུ་བའི་གཉེན་པོར་



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
བསམ་པས་སྲོག་གི་ཕྱིར་ཡང་རྫུན་མི་སྨྲ་བ་དང་༔ གཞན་འགྱོད་པ་བསྐྱེད་པའི་གཉེན་
པོར་སེམས་ཅན་ཐམས་ཅད་སངས་རྒྱས་ཀྱི་བྱང་ཆུབ་ཆེན་པོར་འགྱུར་བའི་དགེ་བའི་
རྩ་བ་ལ་དགོད་པ་དང་༔ ཁོང་ཁྲོས་སྐྱོན་བརྗོད་པའི་གཉེན་པོར་ཐེག་པ་ཆེན་པོའི་གང་
ཟག་རྣམས་ལ་བསྟོད་པའི་འདུ་ཤེས་ཀྱིས་བསྟོད་པ་དང་༔ སེམས་ཅན་ཐམས་ཅད་
ལ་གཡོ་སྒྱུའི་གཉེན་པོར་ཐམས་ཅད་ལ་བསམ་པ་རྣམ་པར་དག་པས༔ ལུས་སེམས་
དཔང་དུ་བཙུགས་ཏེ་གནས་པར་བྱས་པ་རྣམས་བརྟེན་ཅིག༔ སྐྱེ་བ་བུད་མེད་དུ་བླངས་
ཀྱང་ཤཱཀྱའི་བསྟན་པ་འཛིན་པར་འགྱུར་རོ༔ འཇུག་པ་བསྲུང་བའི་ཆོས་ནི་གསུམ་དུ་
འདུས་ཏེ༔ སྤང་བྱ་མི་དགེ་བ་བརཿ གཉེན་པོ་དགེ་བ་བཅུ བྱ་བ་ལ་འཇུག་པ་ཕ་
རོལ་དུ་ཕྱིན་པ་བཅུར་བཤད༔ དེ་ལ་མི་དགེ་བ་བཅུ་ཡང་ དང་པོ་ལུས་ཀྱི་གསུམ་ནི༔
སྲོག་གཅོད་པ་དང་༔ མ་བྱིན་པར་ལེན་པ་དང་༔ མི་ཚངས་བ་སྤྱོད་པ་དང་གསུམ་
ཡིན༔ དེ་ཡི་སྲོག་གཅོད་པའི་ངོ་བོ་ནི༔ འཚོ་བའི་རྒྱུན་གཅོད་པ་ཡིན༔ དབྱེ་ན་དུག་
གསུམ་གྱི་སྒོ་ནས་འབྱེད་དེ༔ འདོད་ཆགས་ཀྱིས་སྲོག་གཅོད་པ་ནི༔ ཤ་དང་ལྤགས་
པའི་ཕྱིར་གསོད་པ་དང་༔ ཞེ་སྡང་གིས་ཀུན་ནས་སྲོག་གཅོད་པ་ནི༔ མནར་སེམས་
དགུ་དང་བཅས་པས་མི་ཤ་ཆགས་པས་གསོད་པ་དང་༔ གཏི་མུག་གིས་སྲོག་གཅོད་
པ་ནི༔ དེ་ལྟ་བུའི་བསམ་པ་གང་ཡང་མེད་ཀྱང་༔ བྱིས་པས་བྱ་བྱེའུ་གསོད་པ་ལྟ་
བུའམ༔ རྡོག་པའི་འོག་ཏུ་འབུ་སྲིན་ཤི་བ་ལྟ་བུ་ཡིན་ཏེ༔ མདོར་ན་དུག་གསུམ་གྱིས་
བཅིངས་པའི་འགྲོ་རྣམས་སྙིང་རྗེ༔ དེའི་ཡན་ལག་ལ་བཞི༔ སྡིག་པ་འདི་ལྟ་བུ་བྱ་
སྙམ་པའི་བསམ་པ་སྔོན་དུ་སོང་བ་དང་གཅིག༔ སྦྱོར་བ་དོན་དུ་གཉེར་ནས་དེ་ལས་
བརྩམས་པས་འཇུག་པ་དང་གཉིས༔ དངོས་གཞི་ཉམས་སུ་མྱོང་བས་དེ་གསོད་པ་
དང་གསུམ༔ རྗེས་ལ་འགྱོད་པ་མེད་པར་རྗེས་སུ་ཡི་རང་བ་དང་བཞིས་རྫོགས་པ་
ཡིན༔ དེའི་འབྲས་བུ་ནི་རྣམ་པ་གསུམ་དུ་འབྱུང་སྟེ༔ རྣམ་པར་སྨིན་པའི་འབྲས་བུ་ནི༔



སྔོན་འགྲོ་ཆོས་སྤྱོད་སོགས་ཀྱི་སྐོར།
འདོད་ཆགས་ཀྱིས་སྲོག་གཅོད་པ་ཕལ་ཆེར་ཡི་དྭགས༔ ཞེ་སྡང་གིས་སྲོག་གཅོད་པ་
ཕལ་ཆེར་དམྱལ་བ༔ གཏི་མུག་གིས་སྲོག་གཅོད་པ་ཕལ་ཆེར་བྱོལ་སོང་དུ་སྐྱེའོ༔
དབང་གི་འབྲས་བུ་ནི༔ སྔོན་གྱི་ལས་དགེ་བ་ཆ་ཤས་ཙམ་གྱི་དབང་གིས་གལ་ཏེ་མིར་
སྐྱེས་ན་ཡང་ཚེ་ཐུང་༔ ནད་མང་༔ དགྲ་འཇིགས་པ་འབྱུང་༔ རྒྱུ་མཐུན་གྱི་འབྲས་བུ་
ནི༔ སྔ་མའི་བག་ཆགས་ཀྱིས་སྲོག་གཅོད་པ་ལ་དགའ་ཞིང་ སྤྲོ་བ་ཅན་དུ་འགྱུར་རོ༔
དེས་ན་ལས་དག་པ་རྣམས་ཀྱིས་དེ་ལྟ་བུ་སྤྱད་པར་བྱ་བའི་ལས་མ་ཡིན་པསཿ འབད་
པས་སྤང་ན་རྣམ་སྨིན་དང་རྒྱུ་མཐུན་དང་༔ དབང་གི་འབྲས་བུ་སྔར་ལས་བཟློག་ནས་
ལྷ་མིའི་བདེ་སྐྱིད་ཕུན་སུམ་ཚོགས་པ་ཐོབ་པ་ལ་སོགས་པར་འགྱུར་རོ༔ ལུས་ཀྱི་ལས་
མི་དགེ་བ་གཉིས་པ་མ་བྱིན་པར་ལེན་པའི་ངོ་བོ་ནི༔ གཞན་གྱི་རྫས་བདག་གིར་བྱེད་
པ་ཞིག་ཡིན༔ དབྱེ་ན༔ མཐུས་ལེན་པ་མངོན་སུམ་དུ་འཕྲོག་པ་ལྟ་བུ་དང་༔ འཇབ་
བུས་ལེན་པ་མ་ཚོར་བར་རྐུ་བ་དང་༔ གཡོ་སྒྱུས་ལེན་པ་བྲེ་སྲང་གི་ཟོལ་ལ་སོགས་
པ་ཡིན་ཏེ༔ འདོད་པ་ལས་བློ་མ་ལོག་པའི་མི་ལ་སྐྱིད་པ་མེདཿ དེ་རྫོགས་པར་བྱེད་
པའི་ཡན་ལག སྔར་ལྟར་བཞི་ཚང་བས་རྫོགསཿ འབྲས་བུ་ལ་ཡང་གསུམ་ལས༔
རྣམ་པར་སྨིན་པའི་འབྲས་བུ་ཤས་ཆེ་འབྲིང་ཆུང་གསུམ་གྱིས་ངན་སོང་གསུམ་དུ་ལྟུང་
ཁྱད་པར་དུ་ཡི་དྭགས་སུ་སྐྱེ༔ དབང་གི་འབྲས་བུ་གལ་ཏེ་མིར་སྐྱེ་སྲིད་ན་ཡང་འབྱོར་
པ་ཆུང་ཞིང་རྐུ་འཕྲོག་མང་དུ་འབྱུང་བར་འགྱུར་རོ༔ རྒྱུ་མཐུན་གྱི་འབྲས་བུ་ནི༔ བག་
ཆགས་ངན་པ་ཀུན་གཞི་ལ་བསགས་པས་ཚེ་རབས་ཐམས་ཅད་དུ་ཡང་མ་བྱིན་པར་
ལེན་པ་ལ་དགའ་བར་འགྱུར་རོ༔ དེ་ལྟ་བུ་མ་སྤྱད་པར་སྤང་ན་འབྲས་བུ་འབྱུང་སྟེ༔
ལྷ་དང་མིའི་ལུས་ཕུན་སུམ་ཚོགས་པ་བླངས་ནས་འབྱོར་པ་དང་ལྡན་པ་ལ་སོགས་པ་
སྔར་ལས་ལྡོག་པ་ཐོབ་པར་འགྱུར་རོ༔ ལུས་ཀྱི་མི་དགེ་བ་གསུམ་པ་འདོད་པས་ལོག་
པར་གཡེམ་པའི་ངོ་བོ་ནི༔ འདོད་པའི་ཡུལ་རང་དབང་དུ་མ་གྱུར་པ་ལ་གཡེམ་པ་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཞིག་ཡིན༔ དབྱེ་ན༔ རྒྱལ་པོས་བསྲུང་བ་བཙུན་མོ་ལ་འབངས་ཀྱིས་སྤྱད་དུ་མི་རུང་
བའི་ཁྲིམས་བཅས་པས་སྤྱད་དུ་མི་རུང་བ་ལྟ་བུའོ༔ ཕ་མས་བསྲུང་བ་ནི༔ རྒྱ་གར་ན་
བབ་ཆོལ་དུ་སྤྱད་དུ་མེད་དེ༔ ཕོ་མོ་ཁྱིམ་དུ་མ་འདུས་ཀྱི་བར་དུ་ཕ་མས་བསྲུང་བ་ལྟ་
བུ་ལ་སྤྱད་པའོ༔ མི་ཆོས་ཀྱིས་བསྲུང་བ་ཞེས་བྱ་བ་ནི༔ མ་སྲིང་ལ་སོགས་པ་ངོ་ཚ་བའི་
གནས་ལ་སྤྱད་དུ་མི་རུང་བའོ༔ ལྷ་ཆོས་ཀྱིས་བསྲུང་བ་ཞེས་བྱ་བ༔ སློབ་དཔོན་གྱི་
ཕྱག་རྒྱ་མའམ༔ འདུལ་ཁྲིམས་ཅན་ལ་སོགས་པ་ཡིན་ཏེ༔ གནད་དུ་མ་བསྣུན་པ་
རྣམས་ཤིན་ཏུ་གཟབ་འཚལ༔ བདག་གིས་དབང་དུ་བྱས་པའི་གྲོགས་ལ་ཡང་ སྤྱད་
དུ་མི་རུང་བའི་སྐབས་ཡོད་དེ༔ དུས་མི་རུང་བ་ཉ་སྟོང་བརྒྱད་གསུམ་ལ་མི་རུང་ གནས་
དཀོན་མཆོག་གི་སྤྱན་སྔར་མི་རུང་༔ ཡན་ལག་མ་ཡིན་པ་བྱོལ་སོང་གི་སྤྱོད་ཡུལ་ལ་
སོགས་པ་མི་རུང་༔ དེ་ཡང་རྫོགས་པར་བྱེད་པའི་ཡན་ལག་སྔར་ལྟར་བཞི་ཚང་བས་
རྫོགས༔ འབྲས་བུ་ལ་ཡང་གསུམ་ལས༔ རྣམ་པར་སྨིན་པའི་འབྲས་བུ་ངན་སོང་
གསུམ་དུ་སྐྱེ༔ གལ་ཏེ་མཐོ་རིས་ཐོབ་སྲིད་ན་ཡང་༔ ཁྱོ་ཤུགས་འཐབ་འདོད་པ་ལ་
སོགས་པར་འགྱུར༔ དབང་གི་འབྲས་བུ་ནི༔ ཚེ་རབས་གང་དུ་ཡང་བདག་གི་འཁོར་
དང་བུ་སྙིང་རིང་ཞིང་ལོག་པ་སྣ་ཚོགས་བྱེད༔ རྒྱུ་མཐུན་གྱི་འབྲས་བུ་བག་ཆགས་ངན་
པས་འདོད་ལོག་ལ་དགའ་བར་འགྱུར་ཞིང་༔ དེ་ཉིད་ཉིན་མཚན་དུ་སེམས་འདའ་
བར་བྱེད་དོ༔ དེ་ལྟ་བུ་མ་སྤྱད་པར་སྤྱངས་ན་འབྲས་བུ་དེ་ལས་ལྡོག་པ་ཐོབ་པར་འགྱུར་
བས་སྤང་བ་གལ་ཆེའོ༔ གཉིས་པ་ངག་གི་མི་དགེ་བ་བཞི་སཿ རྫུན་དུ་སྨྲ་བ༔ ཕྲ་མ༔
ངག་འཁྱལ་པ༔ ཚིག་རྩུབ་མོའོ༔ དང་པོ་རྫུན་དུ་སྨྲ་བའི་ངོ་བོ་ནི༔ དངོས་པོའི་ཆོས་
ལ་མི་གནས་པ་ལ་དེར་ངག་གིས་བརྗོད་པ༔ དབྱེ་ན་ཕན་གནོད་མེད་པའི་རྫུ་ན༔ རྔོན་
པ་རྒད་པོས་རྫུན་བྱེད་པ་ལྟ་བུ་དང་ ཕན་གནོད་ཡོད་པའི་རྫུན་ཡུལ་གཅིག་ལ་ཕན་
གཅིག་ལ་གནོད་པའི་རྫུན་དང་༔ མི་ཆོས་བླ་མའི་རྫུན་ཞེས་བྱ་བ༔ བདག་གི་རྒྱུད་
70



སྔོན་འགྲོ་ཆོས་སྤྱོད་སོགས་ཀྱི་སྐོར།
ལ་མེད་པའི་མངོན་པར་ཤེས་པ་ལ་སོགས་པའི་ཡོན་ཏན་ཡོད་པར་སྨྲ་བ་རྣམས་ཡིན་
ཏེ༔ མ་བརྟགས་པར་སྨྲ་བརྗོད་མང་བར་མི་བྱའོ༔ དེ་རྫོགས་པར་བྱེད་པའི་ཡན་ལག་
སྔར་ལྟར་བཞི་ཚངས་བས་རྫོགས་འབྲས་བུ་ཡང་གསུམ་ལས༔ རྣམ་པར་སྨིན་པའི་
འབྲས་བུ་ཡང་ངན་སོང་གསུམ་དུ་ལྟུང་༔ དབང་གི་འབྲས་བུ་གལ་ཏེ་མིར་སྐྱེས་ན་
ཡང་༔ ངག་མི་བཙན་པར་འགྱུར༔ རྒྱུ་མཐུན་པའི་འབྲས་བུ་ཚེ་རབས་གང་དུ་ཡང་
རྫུན་སྨྲ་བར་འགྱུར་བས་སྤང་བ་གལ་ཆེའོ༔ ངག་གི་མི་དགེ་བ་གཉིས་པ་ཕྲ་མའི་ངོ་
བོ་ནི༔ མཐུན་གཉིས་འབྱེད་པ་ཡིན༔ དབྱེ་ན༔ བཙན་ཕྲ་ཞེས་བྱ་བ༔ ངོས་ཀྱི་རྒོལ་
བ་དང་ གཞོག་ཕྲ་ཞེས་བྱ་བ་ཟུར་ཕུད་བྱེད་པ་དང་༔ ལྐོག་ཕྲ་ཞེས་གཞན་ཕན་ཚུན་
སོ་སོར་སྒྲོགས་པ་རྣམས་སོ༔ ཡན་ལག་སྔར་དང་འདྲ༔ འབྲས་བུ་ལ་ཡང་གསུམ་
ལས༔ རྣམ་པར་སྨིན་པའི་འབྲས་བུ་ངན་སོང་གསུམ་ལ་ལྟུང་༔ དབང་གི་འབྲས་བུ་
ནི༔ གལ་ཏེ་མི་ལུས་ཐོབ་སྲིད་ན་ཡང་༔ འཛའ་བོ་ཉུང་བ༔ འཐབ་ཟླ་མང་བ༔ རྟག་
ཏུ་གྱོད་སྣ་མང་ཞིང་༔ ཀུན་གྱིས་ཡིད་དུ་མི་འོང་བ་དོན་མེད་པར་འགྱུར༔ རྒྱུ་མཐུན་
པའི་འབྲས་བུ་ཚེ་རབས་གང་དུ་ཕྲ་མ་ལ་དགའ་བར་འགྱུར་རོ༔ དེ་ལྟར་སྤངས་ན་
འབྲས་བུ་དེ་ལས་ལོག་པ་ཐོབ་པས་དེ་ལྟར་སྤང་བ་གལ་ཆེའོ༔ ངག་གི་མི་དགེ་བ་
གསུམ་པ་ཚིག་འཁྱལ་པའི་ངོ་བོ་ནི༔ དལ་བ་ཆུད་ཟོས་པ་ཞིག་ཡིན༔ དབྱེ་ན༔ མི་
དཔོན་དང་སྒྲུང་ལྟ་བུ་དང་༔ བྲེ་མོའི་གཏམ་མོ༔ ཡན་ལག་སྔར་བཞིན་རྫོགས༔ འབྲས་
བུ་ལ་རྣམ་པར་སྨིན་པའི་འབྲས་བུ་ངན་སོང་གསུམ༔ དབང་གི་འབྲས་བུ་གལ་ཏེ་མིར་
སྐྱེས་ན་ཡང་ཚིག་མི་བཙན་པ་དང་༔ སྨྱོ་ཚིག་ཅན་དང་འཆལ་བར་འགྱུར༔ རྒྱུ་མཐུན་
ཚེ་རབས་གང་དུ་ཚིག་འཁྱལ་བ་སྨྲ་བ་ལ་དགའ་བར་འགྱུར་རོ༔ དེ་ལྟར་སྤངས་ན༔
འབྲས་བུ་དེ་ལས་ལོག་པ་ཐོབ་པར་འགྱུར་བས་དེ་ལྟར་སྤང་བ་གལ་ཆེའོ༔ ངག་གི་
མི་དགེ་བ་བཞི་པ་ཚིག་རྩུབ་ཀྱི་ངོ་བོ་ནི༔ གཞན་ཞེ་གཅོད་པའི་ངག་༔ དབྱེ་ན༔ ངོར་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
མཚང་འབྲུ་བ་དང་༔ བརྒྱུད་དེ༔ ཞེ་གཅོད་པ་རྣམས་ཡིན་ཏེ༔ རང་གཞན་གྱི་རྒྱུད་མ་
ཚིག་པ་གལ་ཆེའོ༔ ཚིག་རྩུབ་ཀྱི་མཚོན་ཆས་ཐར་པའི་སྲོག་གཅོད་ཉེན་ཡོད་པས་
གཟོབ་ཅིག༔ ཡན་ལག་ནི་བཞིས་རྫོ་གས༔ རྣམ་སྨིན་གྱི་འབྲས་བུ་ནི༔ ངན་སོང་གསུམ་
དུ་སྐྱེ༔ དབང་གི་འབྲས་བུ་ནི༔ གལ་ཏེ་མི་ལུས་ཐོབ་སྲིད་ནའང་༔ ཅི་སྨྲས་གཞན་གྱི་
ཞེ་ལ་ཕོག་པ༔ རྟག་ཏུ་ཞེ་གཅོད་དུ་འོང་༔ རྒྱུ་མཐུན་གྱི་འབྲས་བུ་ཚེ་རབས་སུ་ཚིག་
རྩུབ་ལ་དགའ་བར་འགྱུར་རོ༔ དེ་ལྟར་སྤངས་ན་འབྲས་བུ་དེ་ལས་ལོག་པ་ཐོབ་པར་
འགྱུར་རོ༔ གསུམ་པ་ཡིད་ཀྱི་མི་དགེ་བ་གསུམ༔ བརྣབ་སེམས་དང་༔ གནོད་སེམས
ལོག་པར་ལྟ་བའོ༔ དང་པོ་བརྣབ་སེམས་ཀྱི་ངོ་བོ་ནི༔ ཕུན་སུམ་ཚོགས་པ་ལ་ཆགས་
པའོ༔ དབྱེ་ན་བདག་ལ་ཡོད་པ་གཞན་ལ་མི་གཏོང་བ་དང་༔ གཞན་གྱི་བདག་གིས་
དབང་དུ་བྱ་བར་འདོད་པ་དང་༔ དེ་གཉིས་ཀ་མ་ཡིན་པའི་ཕུན་སུམ་ཚོགས་པ་ལ་
ཆགས་པ་གསུམ་ཡིན་ཏེ༔ ཟང་ཟིང་གི་ལོངས་སྤྱོད་ལ་བདག་ཏུ་མ་ཞེན་ཅིག༔ ཡན་
ལག་ནི་བཞིས་རྫོགས༔ རྣམ་སྨིན་གྱི་འབྲས་བུ་ངན་སོང་གསུམ༔ དབང་གི་འབྲས་
བུ་མིར་སྐྱེས་ན་ཡང་༔ ཡུལ་ངན་པར་སྐྱེ་ཞིང་༔ བཀྲེས་པ་དང་སྐོམ་པ་དང་བཅས་པར་
འགྱུར༔ རྒྱུ་མཐུན་དུ་ཚེ་རབས་སུ་བརྣབ་སེམས་ལ་དགའ་བར་འགྱུར་རོ༔ དེ་ལྟར་
སྤངས་ན་འབྲས་བུ་དེ་ལས་ལོག་པ་ཐོབ་བོ༔ གཉིས་པ་གནོད་སེམས་ཀྱི་ངོ་བོ་ནི༔
གཞན་ལ་འཚེ་བ༔ དབྱེ་ན༔ ཞེ་སྡང་གི་ཆ་ལས་བྱུང་བ་དང་༔ འཁོན་དུ་འཛིན་པའི་
ཆ་ལས་བྱུང་བ་དང་༔ ཕྲག་དོག་གི་ཆ་ལས་བྱུང་བའོ༔ ཡན་ལག་བཞིས་རྫོ་གས༔ རྣམ་
པར་སྨིན་པའི་འབྲས་བུ་ངན་སོང་གསུམ་དུ་སྐྱེ༔ དབང་གི་འབྲས་བུ་མིར་སྐྱེ་སྲིད་
ནའང་༔ ཉེས་པ་མེད་པར་གཞན་སྡང་བ་དང་༔ རྟག་ཏུ་དགྲ་དང་ཁ་མཆུ་མང་བར་
འགྱུར༔ རྒྱུ་མཐུན་གྱི་འབྲས་བུ༔ ཚེ་རབས་སུ་གནོད་སེམས་ཅན་དུ་འགྱུར་རོ༔ དེ་
ལྟར་སྤངས་ན་འབྲས་བུ་དེ་ལས་ལོག་པ་ཐོབ་བོ༔ གསུམ་པ་ལོག་པར་ལྟ་བའི་ངོ་བོ་
72



སྔོན་འགྲོ་ཆོས་སྤྱོད་སོགས་ཀྱི་སྐོར།
ནི༔ སྒྲོ་སྐུར་འདོག་པཿ དབྱེ་ན༔ མུ་སྟེགས་ལྟར་རྟག་ཆད་དུ་ལྟ་བ་དང་ ཁྱི་དང་བྱའི་
དཀའ་ཐུབ་ལ་སོགས་པའི་ཚུལ་ཁྲིམས་དང་༔ བརྟུལ་ཞུགས་མཆོག་ཏུ་འཛིན་པ་དང་༔
འཇིགས་ཚོགས་ལ་ལྟ་བ་རྣམས་སོ༔ ཡན་ལག་བཞིས་རྫོགས༔ རྣམ་སྨིན་གྱི་འབྲས་
བུ་ངན་སོང་གསུམ་དུ་སྐྱེ༔ དབང་གི་འབྲས་བུ་མིར་སྐྱེ་སྲིད་ན་ཡང་༔ ཡུལ་མཐའ་
འཁོབ ཀླ་ཀློ་ལ་སོགས་པ་དཀོན་མཆོག་གི་སྒྲ་མི་ཐོས་པའི་སར་སྐྱེའོ༔ རྒྱུ་མཐུན་
ལོག་པར་ལྟ་བའི་བག་ཆགས་ཀུན་གཞི་ལ་འཐས་ནས༔ ལོག་པར་ལྟ་བར་འགྱུར་རོ༔
དེ་ལྟར་མི་དགེ་བ་བཅུ་པོ་འདི༔ འཕགས་པ་རྣམས་ཀྱིས་སྨད་པ་དང་༔ མཁས་པ་
རྣམས་ཀྱིས་སྤང་བ་དང་༔ ལྷ་མིའི་དཔལ་འབྱོར་ཁྱད་པར་ཅན་ཐོབ་པར་འདོད་པ་
རྣམས་ཀྱིས་སྤྱད་པར་བྱ་བ་མ་ཡིན་པས༔ སྤང་བར་བྱོས་ཤིག དེ་ལྟར་མི་དགེ་བ་
བཅུ་སྤངས་པའི་འབྲས་བུ་ཅི་ཐོབ་ཅེ་ན༔ རྣམ་སྨིན་གྱི་འབྲས་བུ་ལྷ་མིར་སྐྱེསཿ ཚངས་
པ་བཞིན་དུ་གསུང་སྙན༔ བརྒྱ་བྱིན་ལྟར་གཟུགས་བཟང་༔ འཁོར་ལོས་སྒྱུར་བའི་
རྒྱལ་པོ་བཞིན་དུ་ལོངས་སྤྱོད་ཕུན་སུམ་ཚོགས་པ་དང་ལྡན་པར་འགྱུར་རོ༔ དབང་
གི་འབྲས་བུ་ཐོས་པ་འཛིན་ཅིང་ཤེས་རབ་ཆེ་བ་དང་༔ སངས་རྒྱས་ཀྱི་བསྟན་པའི་
ཆོས་རྣམས་དང་འཕྲད་བར་འགྱུར་བ་དང་༔ མཐར་བྱང་ཆུབ་གསུམ་གྱི་གོ་འཕང་
ཐོབ་པར་འགྱུར་རོ༔ རྒྱུ་མཐུན་གྱི་འབྲས་བུ་ཚེ་རབས་ཐམས་ཅད་དུ་མི་དགེ་བ་བཅུ་
སྤང་བ་ལ་བརྩོན་པར་འགྱུར་རོ༔ དེ་ཡང་མི་དགེ་བ་བཅུ་པོ་སྡིག་པ་ཆེ་ཆུང་གི་ཁྱད་
པར་ཅི་མཆིས་ན༔ ཁྱད་པར་ཡོད་དེ༔ སྤྱིར་ཉོན་མོངས་པའི་སྒོ་ནས་ཁྱད་པར་དབྱེ་
བ་ནི༔ ཞེ་སྡང་གི་སྒོ་ནས་སྡིག་པ་མི་དགེ་བ་སྤྱད་ན་དམྱལ་བ་དང་༔ འདོད་ཆགས་
ཀྱི་སྒོ་ནས་སྤྱད་ན་ཡི་དྭགསཿ གཏི་མུག་གི་སྒོ་ནས་སྤྱད་ན་དུད་འགྲོར་སྐྱེའོ༔ ཡུལ་
གྱི་སྒོ་ནས་སྤྱད་ན་ཆེ་ཆུང་གི་ཁྱད་པར་ཡོད་དེ༔ ཡུལ་ཁྱད་པར་ཅན་ལ་མི་དགེ་བ་བཅུ་
སྤྱད་པས་དམྱལ་བ༔ ཡུལ་ཐ་མལ་པ་ལ་སྤྱད་པས་ཡི་དྭགསཿ ཡུལ་དམན་པ་ལ་སྤྱད་
73



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པས་དུད་འགྲོར་སྐྱེའོ༔ དེ་ཡང་བྱེ་བྲག་ཏུ་སྲོག་གཅོད་པའི་ནང་ནས་སེམས་བསྐྱེད་
པའི་བྱང་ཆུབ་སེམས་དཔའ་སྲོག་དང་ཕྲལ་བའི་སྡིག་པ་རྣམ་སྨིན་ཆེ༔ མ་བྱིན་པར་
ལེན་པའི་ནང་ནས་དཀོན་མཆོག་གི་དཀོར་ལ་རྐུ་བ་སྡིག་ཆེ༔ འདོད་ལོག་གི་སྒོ་ནས༔
དགྲ་བཅོམ་མ་ལ་སྤྱད་པས་སྡིག་ཆེ༔ རྫུན་གྱི་ནང་ནས་བླ་མ་དང་དགེ་འདུན་མཆོད་
པར་འོས་པའི་མགོ་བསྐོར་བ་སྡིག་ཆེ༔ ཕྲ་མའི་ནང་ནས་དགེ་འདུན་གྱི་བར་དབྱེན་
བྱས་པས་སྡིག་ཆེ ཚིག་རྩུབ་ཀྱི་ནང་ནས་དགེ་འདུན་ལ་མི་སྙན་པར་བརྗོད་པ་སྡིག་
ཆེ༔ ངག་འཁྱལ་བའི་ནང་ནས་དགེ་སློང་མ་བསམ་གཏན་གཉིས་མེད་ཀྱི་དོན་སྒོམ་
པའི་བློ་དཀྲུག་པས་སྡིག་ཆེ༔ བརྣབ་སེམས་ཀྱི་ནང་ནས་དཀོན་མཆོག་གི་ནོར་ལ་
བབ་པས་སྡིག་ཆེ༔ གནོད་སེམས་ཀྱི་ནང་ནས་མཚམས་མེད་པ་ལྔའི་ལས་བྱས་པ་
སྡིག་ཆེ༔ ལོག་ལྟའི་ནང་ནས་ཡང་དག་པའི་དོན་ལ་སྐུར་པ་བཏབ་པ་སྡིག་ཆེ དེ་ལྟ་
བུ་རྣམས་ནི་སྲོག་ལ་བབ་ཀྱང་བྱར་མི་རུང་ངོ་༔ སྤྱིར་བསྟན་ན༔ མི་དགེ་བ་བཅུ་ཉིད་
ལ་ཡང་ཁྱད་པར་ཡོད་དེ༔ སྲོག་གཅོད་པ༔ ཕྲ་མ ཚིག་རྩུབ༔ གནོད་སེམས་བཞིས་
དམྱལ་བ༔ འདོད་ལོག༔ མ་བྱིན་པར་ལེན་པ༔ བརྣབ་སེམས་གསུམ་གྱི་ཡི་དྭགས༔
རྫུན་དང་ངག་འཁྱལ་བ་ལོག་ལྟ་གསུམ་གྱིས་དུད་འགྲོར་སྐྱེའོ༔ དང་དུ་བླང་བའི་
གཉེན་པོ་དགེ་བ་བཅུ ཅི་ལྟར་བརྟེན་པ་ལ་དོན་བཞི་སྟེ༔ ངོ་བོ་ནི༔ མངོན་མཐོ་སྐྱེད་
པར་བྱེད་པའི་ལུས་ངག་ཡིད་གསུམ་དག་པ་ཞིག་ཡིན༔ ངེས་ཚིག་ནི༔ དལ་འབྱོར་
ཐོབ་པའི་གང་ཟག་གིས་ཚུལ་བཞིན་སྤྱད་ན་ཡིད་ལ་འདོད་པའི་འབྲས་བུ་སྟེར་བར་
བྱེད་པས་དགེ་བ་ཞེས་བྱའོ༔ དབྱེ་ན༔ མི་དགེ་བ་བཅུ་ལས་ལོག་པའི་དགེ་བ་སྟེ༔ སྲོག་
འདོན་བྱ་བ་དང་༔ སྦྱིན་པ་རྒྱ་ཆེན་པོ་བཏང་བ་དང་༔ ཚངས་པར་སྤྱོད་པ་ལ་གནས་
པ་དང་༔ བདེན་པར་སྨྲ་བ་དང་༔ ཆོས་ལྟར་སྨྲ་བ་དང་༔ འཐབ་པ་རྣམས་བསྡུམ་པ་
དང་༔ ཞི་ཞིང་དུལ་བར་སྨྲ་བ་དང་༔ སེམས་ཅན་ལ་བྱམས་པར་བྱེད་པ་དང་༔ ཆགས་



སྔོན་འགྲོ་ཆོས་སྤྱོད་སོགས་ཀྱི་སྐོར།
པ་མེད་པར་བྱ་བ་དང་༔ ལས་འབྲས་དང་ཡང་དག་པའི་དོན་ལ་ཐེ་ཚོམ་དང་བྲལ་
བར་བྱ་བ་རྣམས་སོ༔ དེ་དག་རྒྱུད་ལ་གནས་པར་བྱེད་པའི་གྲོགས་ལ་བཅུ་སྟེ༔ ཡང་
དག་པའི་ཆོས་ལ་དད་པ༔ ངོ་ཚ་ཤེས་ཤིང་ཁྲེལ་ཡོད་པ་ལ་གནས་པ་དང་༔ རྒྱན་པོ་
མི་འགྱེད་ཅིང་བརྩོན་པ་མེད་པ་དང་༔ ཁྲལ་འདུན་པ་ལ་མི་ལྟ་བ་དང་༔ རྟག་ཏུ་བག་
ཡོད་པར་སྤྱོད་པ་དང་༔ ལེ་ལོ་མེད་པ་དང་༔ སྡིག་པའི་གྲོགས་དང་མི་འགྲོགས་པ་
དང་༔ ལུས་ངག་ཡིད་གསུམ་ཤིན་ཏུ་སྦྱང་བ་དང་༔ ཁྱད་པར་དུ་འཕགས་པའི་ཡིད་
ལ་དམིགས་པའི་སྐྱེ་མཆེད་མུ་བཞི་སྒོམ་པའོ༔ གསུམ་པ་བྱ་བ་ལ་འཇུག་པ་ཕ་རོལ་
ཏུ་ཕྱིན་པ་བཅུ་ལ་དོན་ལྔ་སྟེ༔ སྤྱིའི་ངོ་བོ་ནི༔ བླ་ན་མེད་པའི་བྱང་ཆུབ་བསྒྲུབ་པའི་
ལམ་གྱི་རང་བཞིན་གཅིག་ཡིན༔ ངེས་ཚིག་ནི༔ འཁོར་བའི་རྒྱ་མཚོ་ལས་ཕ་རོལ་ཏུ་
ཕྱིན་པ་མྱ་ངན་ལས་འདས་པ་ཆེན་པོར་ཕྱིན་པར་བྱེད་པའོ༔ ལས་ནི༔ ཚོགས་གཉིས་
རྫོགས་ནས༔ སེམས་ཅན་གྱི་དོན་སྒྲུབ་པར་བྱེད་པའོ༔ དབྱེ་བ་ལ༔ སྤྱི་དང་བྱེ་བྲག་
གཉིས་ལས༔ སྤྱིར་དབྱེ་ན༔ སྦྱིན་པཿ ཚུལ་ཁྲིམས༔ བཟོད་པ༔ བརྩོན་འགྲུསཿ བསམ་
གཏན༔ ཤེས་རབ་བོ༔ སྦྱིན་པ་ལ་གསུམ་སྟེ༔ ཆོས་ཀྱི་སྦྱིན་པ་དང་༔ ཟང་ཟིང་གི་
སྦྱིན་པ་དང་༔ མི་འཇིགས་པ་སྐྱབས་ཀྱི་སྦྱིན་པའོ༔ ཚུལ་ཁྲིམས་ལ་ཡང་སྡོམ་པའི་
ཚུལ་ཁྲིམས་དང་༔ དགེ་བ་ཆོས་སྡུད་ཀྱི་ཚུལ་ཁྲིམས་དང་༔ སེམས་ཅན་དོན་བྱེད་ཀྱི་
ཚུལ་ཁྲིམས་ཏེ༔ དེ་ཡང་མི་དགེ་བ་བཅུ་སྡོམ་པ་དང་༔ ཕར་ཕྱིན་དྲུག་དང་༔ བསྡུ་བའི་
དངོས་པོ་གཞིའི་སྒོ་ནས་སོ༔ བཟོད་པ་ལ་ཡང་གསུམ་སྟེ༔ འཁོར་བ་སྤོང་བའི་སྡུག་
བསྔལ་ལ་མི་འཇིགས་སྙམ་པའི་བཟོད་པ༔ སེམས་ཅན་གྱི་དོན་བྱེད་པ་ལ་དཀའ་བ་
དང་དུ་ལེན་པའི་བཟོད་པ་དང་༔ ཆོས་ལ་ངེས་པར་སེམས་པའི་ཟབ་མོའི་དོན་ལ་མི་
སྐྲག་པའི་བཟོད་པའོ༔ བརྩོན་འགྲུས་ལ་ཡང་གསུམ་སྟེ༔ ཐེག་པ་ཆེན་པོའི་ཆོས་ལ་
སྦྱོར་བའི་བརྩོན་འགྲུས་དང་༔ གོ་ཆས་མི་མཐུན་པའི་ཕྱོགས་ཟློག་པའི་བརྩོན་འགྲུས་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
དང་༔ རྣམ་པ་ཐམས་ཅད་མཁྱེན་པའི་སངས་རྒྱས་བསྒྲུབ་པ་ལ་ཆོས་མི་ཤེས་པའི་
བརྩོན་འགྲུས་སོ༔ བསམ་གཏན་ལ་ཡང་གསུམ་སྟེ༔ འཇིག་རྟེན་ཡང་དག་པའི་ལམ་
ལ་དམིགས་པའི་བསམ་གཏན་དང་༔ འཇིག་རྟེན་ལས་འདས་པའི་ལམ་ལ་དམིགས་
པའི་བསམ་གཏན་དང་༔ གཉིས་ཀ་ལ་དམིགས་པའི་ཐུན་མོང་གི་བསམ་གཏན་ནོ༔
ཤེས་རབ་ལ་ཡང་གསུམ་སྟེ༔ ཆོས་ཅན་དམིགས་སུ་མེད་པར་རྟོགས་པའི་ཤེས་རབ་
དང་༔ ཆོས་ཉིད་དམིགས་སུ་མེད་པར་རྟོགས་པའི་ཤེས་རབ་དང་༔ ཆོས་ཐམས་ཅད་
གཉིས་སུ་མེད་པར་སྨྲ་བསམ་བརྗོད་ལས་འདས་པར་རྟོགས་པའི་ཤེས་རབ་བོ༔ དེ་
དག་རྒྱུད་ལ་བརྟེན་པའི་ཐབས་རེ་རེ་ལ་ཡང་ཕ་རོལ་ཏུ་ཕྱིན་པ་བཞི་ཚང་བར་ཤེས་
དགོས་པ་ནི༔ ལན་ལ་རེ་བ་མེད་པའི་སྦྱིན་པ་སེར་སྣ་དང་དབུལ་བ་འཇོམས་པ་
སྟོབས་ཀྱི་ཕ་རོལ་ཏུ་ཕྱིན་པ་དང་༔ སོ་སོའི་སྐྱེ་བོ་དང་༔ ཐེག་དམན་པའི་བསམ་པ་
དང་བྲལ་བས་གཏོང་བ་ཐབས་ཀྱི་ཕ་རོལ་ཏུ་ཕྱིན་པ་དང་༔ བདག་དང་སེམས་ཅན་
ཐམས་ཅད་ཀྱི་དབུལ་བ་རྒྱུན་གཅོད་པར་གྱུར་ཅིག་སྙམ་པས་གཏོང་བ་སྨོན་ལམ་གྱི་
ཕ་རོལ་ཏུ་ཕྱིན་པ་དང་༔ འཁོར་གསུམ་ཡོངས་སུ་དག་པས་གཏོང་བ་ཡེ་ཤེས་ཀྱི་ཕ་
རོལ་ཏུ་ཕྱིན་པ་དང་༔ དེ་ལྟར་བཞིའོ༔ དེ་བཞིན་དུ་འཁོར་བའི་འབྲས་བུ་འདོད་པ་
མ་ཡིན་པའི་ཚུལ་ཁྲིམས་ཀྱིས་མི་དགེ་བ་འཇོམས་པས་སྟོབས༔ གཡོ་སྒྱུ་ལ་སོགས་
པ་འཇིག་རྟེན་པའི་སྟོབས་མ་ཡིན་པས་ཐབས༔ བདག་གཅིག་པུས་ལྷ་མིའི་གཟུགས་
བཟང་པོ་འདོད་པ་མ་ཡིན་པར་སེམས་ཅན་ཐམས་ཅད་ཀྱི་མི་སྡུག་པ་རྣམས་ཞི་བར་
གྱུར་ཅིག༔ སྙམ་པ་སྨོན་ལམ༔ དེ་དག་འཁོར་གསུམ་མི་དམིགས་པས་ཟིན་པ་ཡེ་
ཤེས་སོ ༈ ཡོན་ཏན་རྗེས་སུ་དྲན་པའི་བརྩོན་འགྲུས་ཀྱིས་ལེ་ལོ་འཇོམས་པས་སྟོབས༔
གཞན་དད་དུ་རེ་བ་ལ་སོགས་པའི་འཇིག་རྟེན་པའི་བྱ་བའི་ཆེད་དུ་མ་ཡིན་པས་ཐབས
སེམས་ཅན་གྱི་ལེ་ལོ་རྒྱུན་བཅད་དེ༔ ཡང་དག་པའི་ལམ་ལ་བརྩོན་པར་གྱུར་ཅིག་
76



སྔོན་འགྲོ་ཆོས་སྤྱོད་སོགས་ཀྱི་སྐོར།
སྙམ་པ་སྨོན་ལམ༔ འཁོར་གསུམ་མི་དམིགས་པས་ཟིན་པ་ཡེ་ཤེས་སོ༔ གཟུགས་དང་
གཟུགས་མེད་པ་སྤངས་པའི་བསམ་གཏན་གྱིས་གཡེང་བ་འཇོམས་པའི་སྟོབས༔ ལྷ་
མིའི་གོ་འཕང་ཐོབ་པར་འདོད་པ་མ་ཡིན་པར་བླ་ན་མེད་པའི་བྱང་ཆུབ་ཀྱི་ཡོན་ཏན་
ཕུན་སུམ་ཚོགས་པ་བསྒྲུབ་པའི་ཕྱིར་ཐབས༔ སེམས་ཅན་ཐམས་ཅད་ཀྱི་སེམས་རྣམ་
པར་གཡེང་བ་རྒྱུན་ཆད་པར་གྱུར་ཅིག་སྙམ་པ་སྨོན་ལམ༔ དེ་ཡང་འཁོར་གསུམ་ཡོངས་
སུ་དག་པས་ཡེ་ཤེས་སོ༔ སྟོང་ཉིད་སྙིང་རྗེའི་བདག་ཉིད་ཅན་གྱི་ཤེས་རབ་ཀྱིས་མཚན་
མའི་སྤྲོས་པ་འཇོམས་པར་བྱེད་པ་སྟོབས༔ དེ་ཉིད་དང་དུས་གསུམ་འདུ་འབྲལ་མེད་
པ་ཐབས༔ བདག་གཞན་ཐམས་ཅད་ཡང་དག་པའི་དོན་རྟོགས་པར་གྱུར་ཅིག་བསམ་
པ་སྨོན་ལམ༔ རང་གི་སེམས་ཉིད་ཡེ་ནས་ཤེས་རབ་དེ་ལྟ་བུའི་རང་བཞིན་ཡིན་པར་
ཤེས་པ་ཡེ་ཤེས་ཀྱི་ཕ་རོལ་ཏུ་ཕྱིན་པ་ཡིན་ནོ༔ དེ་ལྟར་སྟོབས་ཀྱི་ཕ་རོལ་ཏུ་ཕྱིན་པ༔
ཐབས་ཀྱི་ཕ་རོལ་ཏུ་ཕྱིན་པ༔ སྨོན་ལམ་གྱི་ཕ་རོལ་ཏུ་ཕྱིན་པ༔ ཡེ་ཤེས་ཀྱི་ཕ་རོལ་ཏུ་
ཕྱིན་པ་སྟེ༔ གོང་མའི་དྲུག་དང་ཕ་རོལ་ཏུ་ཕྱིན་པ་བཅུའོ༔ ཚུལ་དེ་ལྟར་ཉམས་སུ་བླང་
བར་བྱའོ༔ གཏོང་ཐོབ་ཀྱི་ས་མཚམས་ནི༔ ཐོབ་པའི་དུས་སུ༔ བསོད་ནམས་ཀྱི་ཚོགས་
མང་པོ་བསགས་ནས་རྒྱུད་ཡོངས་སུ་དག་པར་སྦྱངས་ཤིང་སེམས་ཅན་གྱི་དོན་ཕྱིན་
ཅི་མ་ལོག་པར་བྱ་དགོས་སྙམ་པའི་བསམ་པ་སྐྱེས་པ་དང་༔ ཆོ་ག་རྫོགས་པའི་བརྗོད་
པ་གསུམ་གྱི་ཐ་མ་ལ་ཐོབ༔ གཏོང་བའི་དུས་ནི༔ ལོག་ལྟ་སྐྱེས་པས་དཀོན་མཆོག་
གསུམ་སྤངས་ཏེ༔ བསླབ་པ་ལས་འདས་ན་འཆོར་བས་དྲན་ཤེས་བཞིན་གྱི་བྱ་ར་བས༔
འབད་པ་འདོན་པ་གལ་ཆེ༔ ཉམས་ན་གསོ་བའི་ཐབས་ནི༔ རྩ་བ་ཉམས་ན་སྔར་ལྟར་
གསོ་དགོས༔ ཡན་ལག་ཉམས་ན་སློབ་དཔོན་དང་དཀོན་མཆོག་གི་སྤྱན་སྔར་བཤགས་
པར་བྱའོ༔ ནང་ལྟར་སེམས་བསྐྱེད་བསླབ་པ་ཚུལ་བཅུ་གཉིས་ཀྱི༔ དེ་ལ་དང་པོ་ངོ་
བོ་ནི༔ ཆོས་ཉིད་ཡང་དག་པའི་དོན་སྤྲོས་པ་དང་བྲལ་བ་ཡིན་པ་ལ༔ དེ་ལྟར་མ་རྟོགས་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པ་རྣམས་ལ་ཕན་སེམས་བསྐྱེད་པ་ཞིག་ཡིན༔ གཉིས་པ་ངེས་ཚིག་ནི༔ དེ་ལྟ་བུ་དེ་ཕྱི་
ལུས་ངག་གི་བྱ་བ་ལ་མི་ལྟོས་པར༔ སེམས་ཁོ་ན་བསྐྱེད་པའི་ཕྱིར་ན༔ ནང་ཞེས་བྱའོ
གསུམ་པ་དབྱེ་བ་ནི༔ སྨོན་འཇུག་གཉིས་ཏེ༔ དེ་ཡང་སྨོན་པ་ནི༔ སེམས་ཅན་དེ་ལྟར་
མ་རྟོགས་པ་ལ་རྟོགས་པ་ཞིག་འདོད་པ་ཡིན་ཏེ༔ དེ་ཡང་ཁ་མཁུན་ཞིང་བསྡད་པས་
མི་ཆོག༔ སེམས་ཅན་ཐམོས་ཅད་ཀྱི་དེ་ཐོབ་པར་བྱེད་པའི་ཐབས་སྣ་ཚོགས་ལ་ཅི་
ནས་ཀྱང་འབད་པ་གལ་ཆེའོ༔ བཞི་པ་བསླབ་བྱ་ལ་འཇུག་པའི་གང་ཟག་གི་མཚན་
ཉིད་ནི༔ སྔར་བཤད་པ་ལྟ་བུའི་སྟེང་དུ༔ རྟོགས་པའི་སྤྲོས་པ་ཆུང་བ་ཞིག་དགོས༔ ལྔ་
པ་བླང་བའི་ཡུལ་ནི༔ བླ་མ་ཤེས་རབ་རྣམ་གསུམ་ལ་བསླབ་པས་བདག་མེད་གཉིས་
ཀྱི་དོན་རྟོགས་ཏེ༔ ཆོས་བརྒྱད་དང་བྲལ་བ་ཞིག་ལས་བླང་དགོསཿ དྲུག་པ་ལེན་པའི་
ཆོ་ག་འཁོར་གསུམ་ཡང་དག་བྱས་ལ༔ འཇིག་རྟེན་གྱི་བྱ་བ་ཐ་དག་བློས་བཏང་སྟེ༔
ཡང་དག་པའི་གདམས་ངག་ཞུ་བར་བྱའོ༔ བདུན་པ་བསླབ་པའི་ཕན་ཡོན་ནི༔ ལམ་
ལོག་པ་དང་ཐེག་པ་དམན་པ་ལས་ཁྱད་པར་དུ་འཕགསཿ ང་བདག་དང་གཟུང་འཛིན་
གྱི་རྟོག་པ་ཐམས་ཅད་སྤངས་ནས་བདག་མེད་པའི་དོན་རྟོགས་པའི་དགོས་པའོ༔
བརྒྱད་པ་སེམས་བསྐྱེད་དེ་ལ་སློབ་པའི་གཏན་ཚིགས་ནི༔ བདག་གིས་སེམས་ཅན་
ཐམས་ཅད་ཡང་དག་པའི་ལམ་བདག་མེད་གཉིས་ཀྱི་དོན་ལ་འགོད་དགོས་པའོ༔ དགུ་
པ་མ་བསླབ་པའི་ཉེས་དམིགས་ནི༔ བདག་མེད་པའི་དོན་ལས་གོལ་བ་ཞིག་ཡིན་ཏེ
དེ་ཡང་གང་ཟག་གི་བདག་གྲུབ་མཐས་བློ་མ་བསྒྱུར་བ་སོ་སོ་སྐྱེ་བོ་དང་༔ གྲུབ་མཐའ་
ལོག་པར་ཞུགས་པའི་མུ་སྟེགས་པ་རྣམས་ཟག་པ་དང་བཅས་པའི་ཕུང་པོ་ལྔ༔ སྐྱེ་
མཆེད་བཅུ་གཉིས༔ ཁམས་བཅོ་བརྒྱད་ལ་དབང་བསྒྱུར་ཞིང་ལོངས་སྤྱོད་པ་དང་༔
དེ་ཡང་རྟག་པར་མི་འདུག་དངོས་པོ་ཅན་བདག་དང་བཅས་པས༔ དགྲ་གཉེན་བདག་
གཞན་ལ་སོགས་པར་འཛིན་པ་ཞིག་ཡིན༔ དེ་ལ་རྟགས་པའི་ཉེས་པ་ནི༔ དེ་ལྟར་ང་



སྔོན་འགྲོ་ཆོས་སྤྱོད་སོགས་ཀྱི་སྐོར།
དང་བདག་ཏུ་བཟུང་བསཿ ཡུལ་གཞན་དུ་སྣང་བ་དེ་གཉིས་སུ་བཟུང་བསཿ བདག་
ལ་ཕན་འདོགས་པ་ལ་གཉེན་དུ་བཟུང་༔ གནོད་པ་སྐྱེལ་བ་ལ་དགྲར་བཟུང་དེ་ལ་
ཆགས་སྡང་གཉིས་སྐྱེསཿ མི་དགེ་བ་སྣ་ཚོགས་སྤྱད་པས༔ ངན་སོང་དང་འཁོར་བར་
འཁྱམསཿ བདག་དེ་གང་ཟག་གང་གིས་འགེགས་ན༔ སྤྱིར་ནང་པ་སངས་རྒྱས་ཀྱིས་
འགེགས་ཁྱད་པར་དུ་ཉན་ཐོས་བྱེ་བྲག་སྨྲ་པས་འགེགསཿ ཐེག་པ་ཆེན་པོའི་སྒོར་
ཞུགས་པ་རྣམས་ཀྱིས་གང་ཟག་གི་བདག་ཏུ་བཟུང་བ་ལྟ་སྨོས་ཀྱང་ཅི་དགོས༔ ཆོས་
ཀྱི་བདག་མེད་པ་ནི་ཕྱོགས་རྟོགས་ཉན་ཐོས་དང་༔ ཡང་དག་པར་མ་རྟོགས་པ་རང་
སངས་རྒྱས་འདོད་དེ༔ དེ་ཡང་ཉན་ཐོས་ཀྱིས་ཆོས་ཀྱི་བདག་མེད་པ་ལ༔ ལོག་པའི་
དོན༔ བེམས་པོར་ཁས་ལེན་པ་དང་༔ རང་སངས་རྒྱས་ཀྱི་ཤེས་པ་ལས་ལོག་པའི་
དོན་གྱི་སྟོང་པའི་སེམས་ཉིད་འཛིན་པའི་ཆར་གནས་པར་འདོད་དེ༔ གྲུབ་མཐའ་དམན་
པའི་འདོད་པ་དང་མ་བྲལ་གྱི་བར་དུ་ཡང་དག་པའི་དོན་མི་ཐོབ༔ དེར་བཟུང་བའི་
ཉེས་པ་ནི༔ ཁས་ལེན་དང་འཛིན་པའི་ཆ་དེ་ལས་ཉོན་མོངས་པ་འབྱུང་ཞིང་༔ དེས་
འཁོར་བར་འཁྱམས་པའི་རྒྱུ་བྱེད་པས༔ བསྐལ་བར་འབོད་ཀྱང་དོན་མེད་པའི་ལས་
ཡིན་ནོ༔ དེ་གང་ཟག་གང་གིས་འགེགས་ན༔ སྤྱིར་ཐེག་པ་ཆེན་པོ་པ་རྣམས་ཀྱིས་
འགེགས༔ ཁྱད་པར་དབུ་མ་པས་ཀྱང་འགེགས་ན༔ སྔགས་ཀྱི་སྒོར་ཞུགས་པ་རྣམས་
ཀྱིས་ཕྱོགས་རིས་སུ་འཛིན་པ་ལྟ་ངན་ཡིན་ནོ༔ བཅུ་པ་བསྲུང་བའི་ཆོས་ནི༔ བདག་
མེད་པའི་དོན་ལ་བསླབ་པ་སྟེ༔ དེ་ཡང་གཉིས་ལསཿ སྨོན་པའི་བསྲུང་བྱ་ནི༔ དུས་
རྟག་ཏུ་སེམས་ཅན་ཐམས་ཅད་ཀྱིས་བདག་མེད་པའི་དོན་རྟོགས་པར་གྱུར་ཅིག༔ སྙམ་
དུ་སྨོན་ལམ་རྒྱུན་མི་ཆད་པ་དང་གཅིག གཞན་བདག་མེད་པའི་དོན་སྒོམ་པ་རྣམས་
ལ་ཉིན་ལན་གསུམ༔ མཚན་ལན་གསུམ་དུ་རྗེས་སུ་ཡི་རང་བསྒོམ་པ་དང་གཉིས༔
དུས་རྟག་ཏུ་བདག་མེད་པའི་དོན་ལས་མི་འདའ་བར་འབད་པ་ལ་བསླབ་པ་གལ་ཆེ༔



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
གཉིས་པ་འཇུག་པའི་བསྲུང་བྱ་ལ་ཕྱི་ནང་གཉིས་ཏེ༔ དང་པོ་ཕྱིའི་བསྲུང་བྱ་བཞི་ནི༔
བདག་མེད་པའི་དོན་མ་རྟོགས་ཀྱི་བར་དུ༔ དེ་སྟོན་པའི་བླ་མ་དགེ་བའི་བཤེས་གཉེན་
དང་མི་འབྲལ་བ་དང་༔ གནས་ཡུལ་སྡེ་རིས་དང་༔ དགྲ་གཉེན་ཕྱོགས་ཆ་སྤང་བ་
དང་བདག་མེད་པ་སྟོང་པ་ཉིད་རྟོགས་པའི་ཆོས་ལ་ཐོས་བསམ་བསྒོམ་གསུམ་བྱ་བ་
དང་༔ མིང་རུས་ལུས་དང་གསུམ་ལ༔ བདག་ཏུ་ངེས་པར་མི་བཟུང་བ་དང་བཞིའོ༔
གཉིས་པ་ནང་གི་བསླབ་བྱ་ལ་ཡང་བཞི་སྟེ༔ ཕྱི་རོལ་གྱི་བཏགས་པའི་མིང་དང་ ཐ་
སྙད་ཐམས་ཅད་སེམས་ཉིད་ཀྱི་ངོ་བོ་ལ་མ་གྲུབ་པས་ཐ་སྙད་ལ་དོན་དུ་མི་བཟུང་བ་
དང་གཅིག༔ སྣོད་བཅུ་ཀྱིས་བསྡུས་པའི་དངོས་པོ་འདི་རྣམས་རྨི་ལམ་སྒྱུ་མ་ལྟ་བུར་
སྣང་ཡང་རང་བཞིན་མ་གྲུབ་པར་ཤེས་པ་དང་གཉིས༔ དེ་ལྟར་གང་དུའང་མ་གྲུབ་
པ་ལ༔ སྣ་ཚོགས་སུ་འཛིན་མཁན་གྱི་སེམས་རིག་ཉིན་ལན་གསུམ་མཚན་ལན་གསུམ་
དུ་བཙལ་བ་དང་གསུམ༔ བཙལ་བས་གང་ནས་འཛིན་པའི་སེམས་ཉིད་གང་དུ་ཡང་
མ་རྙེད་པར་མིང་མེད་མཐའ་སྟོང་དུ་འདུག་པའི་དོན་ལས་མི་འདའ་བ་དང་བཞི་ལ་
བསླབ་ཅིང་འབད་པ་གལ་ཆེའོ༔ བཅུ་གཅིག་པ་གཏོང་ཐོབ་ཀྱི་ས་མཚམས་ལ༔ ཐོབ་
པའི་དུས་ནི་བླ་མ་ལས་མན་ངག་ཐོབ་པའི་དུས་ནས་ཐོབ༔ གཏོང་བའི་དུས་ནི༔ རང་
བཞིན་མེད་པར་མ་རྟོགས་པར་གཟུང་འཛིན་རང་ཀ་མའི་ཕྱིར་འབྲང་ན་འཆོར་བར་
གཉེན་པོས་སླེབ་པ་གལ་ཆེ༔ བཅུ་གཉིས་པ་ཉམས་ན་གསོ་བའི་ཐབས་ནི༔ སྔར་གྱི་
དོན་ལས་མ་ཡེངས་པར་བསླབ དེ་ལྟར་བསླབ་པས༔ གཟུང་འཛིན་གྱི་མདུད་པ་
ཤུགས་ཀྱིས་གྲོལ་ནས་འགྲོ༔ གསང་བའི་སེམས་བསྐྱེད་པ་ལ་བཅུ་གཅིག༔ དང་པོ་
གསང་བའི་སེམས་བསྐྱེད་པའི་ངོ་བོ་ནི༔ ཡེ་ནས་བྱ་བཙལ་ལས་འདས་ཏེ༔ བསམ་
བརྗོད་ཀྱི་མཐའ་དང་བྲལ་བས༔ སྐྱེ་མེད་ཀ་དག་ངང་རྒྱུན་དུ་ཤེས་པའོ༔ གཉིས་པ་
ངེས་པའི་ཚིག་ནི༔ དེ་ལྟ་བུའི་ངེས་ཚིག་མཚོན་ཅིང་༔ སེམས་ཅན་གྱི་བསམ་པ་ལས་
80



སྔོན་འགྲོ་ཆོས་སྤྱོད་སོགས་ཀྱི་སྐོར།
འདས་པའི་རང་བཞིན་གྱི་ཐེག་པ་འོག་མ་རྣམས་ལ་གསང་ངོ་༔ གསུམ་པ་དབྱེ་བ་ནི༔
དག་པ་ཕྱོགས་གཅིག་བསྒོམ་མེད་དུ་འདོད་པ་དང་༔ རང་བཞིན་ལྷུན་གྲུབ་བསྒོམ་
མེད་དུ་ཡེ་སངས་རྒྱས་པར་འདོད་པ་གཉིས་ཏེ༔ དེ་ཡང་གང་དུ་ཡང་རྒྱ་མ་ཆད་པ་
ཞིག་དགོས༔ བཞི་པ་དེ་ལ་འཇུག་པའི་གང་ཟག་གི་མཚན་ཉིད་ནི༔ དབང་པོ་ཡང་
རབ་བློ་དངོས་ཀྱི་ཆོས་ལ་ཡིད་དབྱུང་བ་ཞིག་དགོསཿ ལྔ་པ་བླང་བའི་ཡུལ་ནི༔ ཆོས་སྐུ་
ཐིག་ལེ་ཉག་གཅིག་རྟོགས་པསཿ བྱ་བྲལ་ཀློང་ཆེན་གྱི་ངང་ལ་གནས་པ་ཞིག་ལ་བླང་
ངོ་༔ དྲུག་པ་ལེན་པའི་ཆོ་ག་ནི༔ རིག་པ་རྩལ་གྱི་དབང་བསྐུར་ཏེ༔ ལུས་ཀྱིས་མ་དག་
པ་འཇིག་རྟེན་པའི་བྱ་བ་དང་༔ དག་པ་དགེ་བའི་ལས་ཀྱི་བྱ་བ་ཐམས་ཅད་བཏང་ལ༔
སྐྱེས་བུ་བྱ་བ་ཟིན་པ་ལྟར་གནས༔ ངག་གིས་མ་དག་པ་ལོག་པའི་སྨྲ་བརྗོད་དང་དག་
པ་ཁ་ཐོན་དང་༔ བཟླས་བརྗོད་ལ་སོགས་པ་སྤངས་ནས་ལྐུགས་པ་ལྟར་གནས༔
སེམས་ཀྱི་ས་མ་དག་པ་འཁོར་བའི་རྣམ་རྟོག་ཐམས་ཅད་དང་༔ དག་པ་མྱ་ངན་ལས་
འདས་པའི་རྣམ་པར་རྟོག་པ་ཐམས་ཅད་སྤངས་ཏེ༔ སྐྱེས་བུ་སྙིང་བཏོན་པ་ལྟར་གནས༔
ལར་རིག་པ་ཡེ་ནས་ཆོས་སྐུ་སྨྲ་བརྗོད་ཀྱི་ཡུལ་ལས་འདས་པ་བླ་མས་བསྟན་པ་ཙམ་
གྱིས་མཐོང་བར་འགྱུར་ཏེ༔ ཐེག་པ་ཆེན་པོ་ཟབ་ཞི་སྤྲོས་བྲལ་འོད་གསལ་འདུས་མ་
བྱས་པའི་ཆོས་འདི༔ རྟོགས་གྲོལ་དུས་གཅིག་ཏུ་གྲོལ་བ་ཆོས་ཉིད་ཡིན༔ བདུན་པ་
དེ་ལ་བསླབ་པའི་དགོས་པ་ནི༔ འཁོར་བ་མ་སྤངས་པར་རང་སར་གྲོལ་ནས༔ ཉོན་
མོངས་པ་ཡེ་ཤེས་སུ་ལྷུན་གྱིས་གྲུབ་སྟེ༔ ད་ལྟ་ཉིད་དུ་སངས་རྒྱས་པའི་ཡོན་ཏན་ཡོད་
དོ༔ བརྒྱད་པ་དེ་ལྟར་སློབ་པའི་གཏན་ཚིགས་ནི༔ རྒྱ་ཆད་ཕྱོགས་ལྷུང་མེད་པའི་དོན་
དང་ལྡན་དགོས་པས་སོ༔ དགུ་པ་མ་བསླབ་པའི་ཉེས་དམིགས་ནི༔ གྲུབ་མཐའི་
ཕྱོགས་སུ་ལྷུང་ནས་ཆོས་ཀྱིས་འཆིང་བར་འགྱུར་བའི་སྐྱོན་ཡོད༔ བཅུ་པ་སྲུང་བྱའི་
ཆོས་ནི༔ ཐ་སྙད་ཙམ་དུ་ཆོས་ཐམས་ཅད་ཀྱི་རྩ་བ་རང་རིག་པའི་བྱང་ཆུབ་ཀྱི་སེམས་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
སྐྱེ་མེད་ཀ་དག་ཏུ་འདུས་པར་ལྟ་བ་དང་༔ རིག་པ་བྱང་ཆུབ་ཀྱི་སེམས་དེ་ལ་བལྟ་བྱ་
ལྟ་བྱེད་ལ་སོགས་སྤྲོས་པ་གང་དུ་ཡང་མི་འདུག་པས་ཡེ་ནས་སངས་རྒྱས་པར་ལྟ་བ་
དང་༔ དེའི་ངང་ལ་རྟོག་འཛིན་ཅི་བྱུང་ཡང་ཡེ་ནས་རིག་པ་སྟོང་གསལ་དེ་ཉིད་དུ་འདུག་
པར་ཤེས་པ་དང་༔ ཕྱི་ནང་ཡུལ་གྱི་སྣང་བ་ཅི་བྱུང་ཡང་༔ སྣང་བའི་དུས་ཉིད་ནས༔
ངོ་བོ་གང་དུ་ཡང་མ་གྲུབ་པསཿ ཆོས་ཉིད་ཀྱི་རོལ་པ་ལས་མ་འདས་པར་ཤེས་པ་
དང་༔ ཡུལ་སེམས་གཉིས་སུ་མེད་པར་ཆོས་ཉིད་བདེ་བ་ཆེན་པོ་སྤང་བླང་དགག་
སྒྲུབ་དང་བྲལ་བར་སྤྱོད་པ་དང་༔ བྱེ་བྲག་ཏུ་ཉོན་མོངས་པ་དང་༔ སྡུག་བསྔལ་ཐམས་
ཅད་བྱང་ཆུབ་ཀྱི་ལམ་དམ་པར་སྤྱོད་པ་དང་༔ སེམས་ཅན་དུ་སྣང་བའི་དུས་ནས
གང་དུ་ཡང་མ་གྲུབ་པར་འདུག་པས་འཁོར་བ་སྤང་དུ་མེད་དེ༔ ཀ་དག་རྟོགས་པ་དང་༔
སྐུ་དང་ཡེ་ཤེས་སུ་སྣང་བ་ཐམས་ཅད་བློ་ངོས་ཀྱི་ཆོས་སུ་འདུག་པས་སངས་རྒྱས་ལ་
བསྒྲུབ་ཏུ་མེད་པར་རྟོགས་པར་གྱིས་ཤིག༔ དཔལ་ཀུན་ཏུ་བཟང་པོའི་གདུང་རྒྱུད་
འཛིན་པར་འགྱུར་རོ༔ བཅུ་གཅིག་པ་གཏོང་ཐོབ་ཀྱི་ས་མཚམས་ནི་མེད་དེ༔ ཡེ་ནས་
དུས་གསུམ་དུ་འདུ་འབྲལ་མེད་པར་གནས་སོ༔ ས་མ་ཡཱ༔ ཆོས་ཐམས་ཅད་ཀྱི་རྩ་བ་
ཉམས་སུ་ལེན་པའི་མི་ཀུན་དང་མཐུན་ཅིང་༔ ཀུན་ལ་གཅེས་པའི་གདམས་པ་ཁྱད་
པར་ཅན༔ སྐྱབས་འགྲོ་སེམས་བསྐྱེད་ཀྱི་མན་ངག་རིན་པོ་ཆེ་གསེར་གྱི་ས་གཞི་ཞེས་
བྱ་བ་སྟེ༔ ཨུ་རྒྱན་གྱི་སློབ་དཔོན་པདྨ་འབྱུང་གནས་ཀྱིས༔ ཕྱི་རབས་འགྲོ་བ་རྣམས་
ཀྱི་དོན་དུ་གདམས་པ་ལས༔ མཁར་ཆེན་གཟའ་བདག་གིས་ཟིན་རིས་སུ་བཏབ་སྟེ༔
རིན་པོ་ཆེའི་གཏེར་དུ་བསྐུངས༔ ཕྱི་རབས་སྐལ་ལྡན་ལས་ཅན་རྣམས་དང་འཕྲད་པར་
ཤོག༔ ས་མ་ཡ༔ རྒྱ་རྒྱ་རྒྱ༔ སྦས་རྒྱ༔ གཏད་རྒྱ གཏེར་རྒྱ༔ བརྡ་ཐིམ༔ བདག་འདྲ་
ཤཱཀྱའི་དགེ་སྦྱོངས་སངས་རྒྱས་གླིང་པས༔ པུ་རི་ཕུག་མོ་ཆེ་ནས་བཏོན་པའོ༔



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨོྃ༔ བླ་མ་དགོངས་པ་འདུས་པ་ལས༔ མཎྜལ་འབུལ་བའི་ཆོ་ག་
ཚུལ་བདུན་ཡིད་བཞིན་ནོར་བུ་ཞེས་བྱ་བ་
བཞུགས་སོ༔
ཨཾ༔ ༧༢ཐཐམ།ཏབས།། ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ རྒྱུ་བསོད་ནམས་ཀྱི་ཚོགས་
བསགས་པ་ལ་བརྟེན་ནས༔ འབྲས་བུ་ཡེ་ཤེས་ཀྱི་ཚོགས་སྒྲུབ་པར་བྱེད་པ་མཎྜལ་
གྱི་ཆོ་ག་འདི་ལ་བདུན་ཏེ༔ མཎྜལ་འབུལ་བའི་ཡུལ་བསྒྲུབ་པའི་མཎྜལ་བཤམས་
ཤིང་བསྐྱེད་པ་དང་གཅིག༔ དེ་ལ་མཆོད་པ་འབུལ་བའི་མཎྜལ་བཤམས་པ་དང་གཉིསཿ
མཆོད་པའི་མཎྜལ་བཤམས་ནས་འབུལ་ཚིག་དང་གསུམ༔ མཎྜལ་ཕུལ་ནས་གསོལ་
བ་གདབ་པ་དང་བཞི༔ སྨོན་ལམ་གདབ་པ་དང་ལྔ༔ བསྔོ་བ་དང་དྲུག༔ མཎྜལ་འབུལ་
བའི་རྒྱུ་འབྲས་ཀྱི་ཕན་ཡོན་དང་འབུལ་བའི་དུས་ཚིགས་བསྟན་པ་དང་བདུན་ནོ༔ དེ་
ལ་དང་པོ་མཎྜལ་འབུལ་བའི་ཡུལ་བཤམས་ཤིང་བསྐྱེད་པ་ལ་གསུམ་སྟེ༔ དང་པོ་
དམིགས་རྟེན་གྱི་རྫ་ས་རྣམས་བཤམས་པ༔ བར་དུ་ལྷ་དམ་ཚིག་པ་བསྐྱེད་པ༔ མཐར་
ཡེ་ཤེས་པ་སྤྱན་དྲངས་ཤིང་བསྟིམ་པའོ༔ མཆོད་པའི་མཎྜལ་ལ་གསུམ་སྟེ༔ བླ་མའི་
དཀྱིལ་འཁོར་གྱི་ལྷ་ཚོགས་ལ་འབུལ་བའི་མཎྜལ་བཤམས་པ་དང་གཅིག༔ ཡི་དམ་
དཀྱིལ་འཁོར་གྱི་ལྷ་ཚོགས་ལ་འབུལ་བའི་མཎྜལ་བཤམས་པ་དང་གཉིས༔ མཁའ་
འགྲོའི་དཀྱིལ་འཁོར་གྱི་ལྷ་ཚོགས་ལ་འབུལ་བའི་མཎྜལ་བཤམས་པ་དང་གསུམ་མོ༔
འབུལ་ཚིག་ལ་ཡང་གསུམ་སྟེ༔ བླ་མ་ཆོས་སྐུའི་ཞིང་ཁམས་ལ་འབུལ་བའི་ཚིག༔ ཡི་
དམ་ལོངས་སྐུའི་ཞིང་ཁམས་ལ་འབུལ་བའི་ཚིག༔ མཁའ་འགྲོ་སྤྲུལ་སྐུའི་ཞིང་ཁམས་
ལ་འབུལ་བའི་ཚིག་དང་གསུམ་མོ༔ གསོལ་བ་གདབ་པ་ལ་ཡང་གསུམ་སྟེ༔ རྒྱས་
83



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པར་གདབ་པའི་ཚུལ་དང་༔ བསྡུས་པར་གདབ་པ་དང་༔ ཕུར་ཚུགས་སུ་གདབ་པའོ༔
སྨོན་ལམ་ལ་ཡང་གསུམ་སྟེ༔ གནས་སྐབས་ཚེ་འདི་ཉིད་ཀྱི་སྨོན་ལམ་དང་༔ ཕྱི་མ་
ལ་སོགས་མཐར་ཐུག་གི་སྨོན་ལམ་དང་༔ བར་དོའི་སྨོན་ལམ་མོ༔ བསྔོ་བ་ལ་ཡང་
གསུམ་སྟེ༔ རང་དོན་དུ་བསྔོ་བ་དང་༔ གཞན་དོན་དུ་བསྔོ་བ་དང་༔ རང་གཞན་ཐམས་
ཅད་ཀྱི་དོན་དུ་སྤྱིར་བསྔོ་བའོ༔ རྒྱུ་འབྲས་ཀྱི་ཕན་ཡོན་དང་འབུལ་བའི་དུས་ལ་ཡང་
གསུམ་སྟེ༔ རྒྱུ་འབྲས་གསུམ་ནི༔ མ་ཕུལ་བའི་སྐྱོན༔ ཕུལ་བའི་ཡོན་ཏན༔ འབུལ་
ཚུལ་ལུས་ངག་ཡིད་གསུམ་མ་གུས་པ་སྤངས་ཤིང་ཤིན་ཏུ་གུས་པའི་ཚུལ་གྱིས་འབུལ་
དགོས་པའི་རྒྱུ་མཚན་ནོ༔ དུས་ཚིགས་གསུམ་ནི༔ ཆོས་སྤྱོད་ཀྱི་དུས་སུ་འབུལ༔ དབང་
ཁྲིད་ལ་སོགས་ཆོས་ཞུ་བའི་དུས་སུ་འབུལ༔ བླ་མ་ཡི་དམ་མཁའ་འགྲོ་ནམ་དྲན་པའི་
ཚེ་འབུལ་བའོ༔ དང་པོ་བསྒྲུབ་པའི་མཎྜལ་བཤམས་པ་ནི༔ དབང་ལ་སོགས་པའི་
མཎྜལ་སྔར་བཤམས་པ་ཡོད་ན༔ དེ་ལ་བསྐྱེད་པས་ཆོག་ཅིང་༔ སྔར་བཤམས་པ་
མེད་ན༔ བསྒྲུབ་པའི་མཎྜལ་གྱི་རྒྱུ་རབ་རིན་པོ་ཆེ་གསེར་དངུལ་ལ་སོགས་པའི་མཎྜལ༔
འབྲིང་ལིའམ་དུང་དཀར༔ ཐ་མ་ས་རྡོ་ཤིང་གསུམ་གང་འཛོམ་པ་ལ་བྱ་ཞིང་༔ ཚོམ་
བུའི་རྒྱུ་ཡང་དེས་མཚོན་པས་འབྱོར་ན་བླ་མ་ཡི་དམ་མཁའ་འགྲོ་གསུམ་ཀ་ལ་རེ་རེ
མ་འཛོམ་ན་གཅིག་ལ་བརྟེན་ནས་དཀྱིལ་འཁོར་གསུམ་པོ་མདུང་བརྩེགས་སུ་བསྐྱེད་
པར་བྱའོ༔ དེ་ལྟར་རྒྱུ་གང་འཛོམ་པའི་མཎྜལ་དེ་ཉིད་ལེགས་པར་ཕྱིས་ཤིང་༔ དྲི་ཞིམ་
པོ་དང་བདུད་རྩི་ལ་སོགས་པས་ཆག་ཆག་གདབ༔ སྐྱབས་འགྲོ་སེམས་བསྐྱེད་ལ་
སོགས་པ་སྔོན་དུ་འགྲོ་བས་ཆོས་སྤྱོད་ཡན་ལག་བདུན་པ་རྣམས་གཞན་ནས་འབྱུང་བ་
ལྟར་གནས་སྐབས་དང་བསྟུན་ལ་རྒྱས་བསྡུས་ཅི་རིགས་པ་བྱ་ཞིང་༔ མཎྜལ་གསུམ་
པོ་མདུན་དུ་བྱས་ལཿ དང་པོ་བླ་མའི་མཎྜལ་གྱི་ཚོམ་བུ་མདུན་དུ་བཀོད་པ་ནི༔ མཎྜལ་
དེ་ཉིད༔ ཨོཾ་བཛྲ་ཡཀྵ་ཧཱུྃ༔ གིས་བསངསཿ ཨོཾ་སྭ་བྷཱ་ཝ་བྷི་ཤུདྡྷེ་སརྦ་དྷརྨཱ༔ སྭ་བྷཱ་ཝ་



སྔོན་འགྲོ་ཆོས་སྤྱོད་སོགས་ཀྱི་སྐོར།
བྷི་ཤུདྡྷོ་ཀོཉ་ཧཾ༔ ཞེས་པསཿ སྟོང་པ་ཉིད་དུ་སྦྱངས་པའི་ངང་ལས༔ ཨོཾ་རཏྣ་མཎྜལ་ཧཱུྃ་
གིས་རྒྱུ་རིན་པོ་ཆེ་སྣ་ཚོགས་ལས་གྲུབ་པ༔ ཡངས་ཤིང་རྒྱ་ཆེ་བ༔ ཡུམ་ཀུན་ཏུ་བཟང་
མོའི་དགོངས་པ་ལྟར་ཁྱབ་པ༔ ཉེས་པའི་སྐྱོན་ཐམས་ཅད་དང་བྲལ་ཞིང་༔ ལེགས་
པའི་ཡོན་ཏན་ཕུན་སུམ་ཚོགས་པ་དང་ལྡན་པར་གྱུར་པའི་དབུས་སུ༔ ཚོམ་བུ་གཅིག་
བཀོད༔ དེའི་ཕྱོགས་བཞི་མཚམས་བཞི་དང་བརྒྱད་དུ་བརྒྱད་བཀོད༔ དེའི་ཕྱིར་རོལ་
དུ་བཅུ་དྲུག་བཀོད༔ མཎྜལ་གསུམ་ཡོད་ན༔ ཡི་དམ་གྱི་མཎྜལ་བསངས་སྦྱངས་དང་
དམིགས་པ་གོང་ལྟར་ལ༔ ཚོམ་བུ་ནི་དབུས་དང་ཕྱོགས་བཞི་མཚམས་བཞི་དང་དགུ་
ལ་དགུ་བཀོད༔ མཁའ་འགྲོ་ལ་དབུས་དང་ཕྱོགས་བཞི་དང་ལྔ་ལ་ལྔར་བཀོད་པར་བྱའོ
གཅིག་ལ་བསྡུ་ན༔ ཚོམ་བུ་བླ་མའི་མཎྜལ་ལྟར་བཀོད་ལ༔ བསྐྱེད་ཆོག་ནི༔ དང་པོ་
བླ་མ༔ དེའི་འོག་ཏུ་ཡི་དམ༔ དེའི་འོག་ཏུ་མཁའ་འགྲོའི་བསྐྱེད་ཆོག་བྱའོ༔ དེ་ནས་
མཎྜལ་གྱི་ལྷ་དམ་ཚིག་པ་བསྐྱེད་པ་ནི༔ བླ་མའི་མཎྜལ་དབུས་སུ༔ དུས་གསུམ་གྱི་
བླ་མ་སངས་རྒྱས་བྱང་ཆུབ་སེམས་དཔའ་ཐམས་ཅད་ཀྱི་སྐུའི་དགོངས་པ་འདུས་པའི་
ངོ་བོར༔ བླ་མ་རྣམ་པར་སྣང་མཛད་སྐུ་མདོག་རབ་ཏུ་དཀར་བའི་མདངས་དང་ལྡན་
པ་ལ༔ དར་དང་རིན་པོ་ཆེའི་རྒྱན་རྣམ་པ་སྣ་ཚོགས་ཀྱིས་བརྒྱན་པ༔ སེང་གེ་རིན་པོ་
ཆེ་ཉི་ཟླ་པད་མའི་གདན་ལ་སྐྱིལ་ཀྲུང་གིས་བཞུགས་པ༔ ཕྱག་གཉིས་རྡོ་རྗེ་དང་དྲིལ་
བུ་འཛིན་ཅིང་ཐུགས་ཀར་བསྣོལ་བ༔ དབུ་ལ་རིན་པོ་ཆེའི་པྲོག་ཞུ་གསོལ་བ༔ གཟི་
བརྗིད་ཀྱི་ཉམས་དང་ལྡན་པ་གཅིག་བསམ༔ ཤར་ཕྱོགས་ཀྱི་ཚོམ་བུ་དེ༔ དུས་གསུམ་
གྱི་བླ་མ་སངས་རྒྱས་བྱང་ཆུབ་སེམས་དཔའ་ཐམས་ཅད་ཀྱི་ཐུགས་ཀྱི་དགོངས་པ་འདུས་
པའི་ངོ་བོར༔ བླ་མ་མི་བསྐྱོད་པ་རྒྱན་ཆ་ལུགས་ཐམས་ཅད་གོང་ལྟར་ལ༔ སྐུ་མདོག་
མཐིང་སྔོན་ཕྱག་གཉིས་རྡོ་རྗེ་དྲིལ་བུ་ཐུགས་ཀར་བསྣོལ་བ་གླང་ཆེན་རིན་པོ་ཆེ་ཉི་
ཟླ་པདྨའི་གདན་ལ་སྐྱིལ་ཀྲུང་གིས་བཞུགས་པའོ༔ ལྷོའི་ཚོམ་བུ་ལ༔ དུས་གསུམ་གྱི་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བླ་མ་སངས་རྒྱས་བྱང་ཆུབ་སེམས་དཔའ་ཐམས་ཅད་ཀྱི་ཡོན་ཏན་གྱི་དགོངས་པ་འདུས་
པའི་ངོ་བོར༔ བླ་མ་རིན་ཆེན་འབྱུང་ལྡན་སྐུ་མདོག་སེར་པོ་ཕྱག་གཉིས་རྡོ་རྗེ་དྲིལ་བུ་
ཐུགས་ཀར་བསྣོལ་ཞིང་༔ རྟ་མཆོག་རིན་པོ་ཆེ་ཉི་ཟླ་པདྨའི་གདན་ལ་སྐྱིལ་ཀྲུང་གིས་
བཞུགས་པའོ༔ ནུབ་ཀྱི་ཚོམ་བུ་ལ༔ དུས་གསུམ་གྱི་བླ་མ་སངས་རྒྱས་བྱང་ཆུབ་སེམས་
དཔའ་ཐམས་ཅད་ཀྱི་གསུང་གི་དགོངས་པ་འདུས་པའི་ངོ་བོར༔ བླ་མ་སྣང་བ་མཐའ་
ཡས་སྐུ་མདོག་དམར་པོ་ཕྱག་གཉིས་རྡོ་རྗེ་དྲིལ་བུ་ཐུགས་ཀར་བསྣོལ་བ༔ རྨ་བྱ་རིན་
པོ་ཆེ་པདྨ་ཉི་ཟླའི་གདན་ལ་སྐྱིལ་ཀྲུང་གིས་བཞུགས་པའོ༔ བྱང་གི་ཚོམ་བུ་ལ༔ དུས་
གསུམ་གྱི་བླ་མ་སངས་རྒྱས་བྱང་ཆུབ་སེམས་དཔའ་ཐམས་ཅད་ཀྱི་ཕྲིན་ལས་ཀྱི་དགོངས་
པ་འདུས་པའི་ངོ་བོར༔ བླ་མ་དོན་ཡོད་གྲུབ་པ་སྐུ་མདོག་ལྗང་གུ་ཕྱག་གཉིས་རྡོ་རྗེ་
དྲིལ་བུ་ཐུགས་ཀར་བསྣོལ་བ༔ ཤང་ཤང་རིན་པོ་ཆེ་ཉི་ཟླ་པདྨའི་གདན་ལ་སྐྱིལ་ཀྲུང་
གིས་བཞུགས་པའོ༔ བླ་མ་རིགས་ལྔ་པོ་དེ་དག་ཐམས་ཅད་ཀྱང་རྒྱན་ཆ་ལུགས་གཙོ་
བོ་ལྟར་ལ༔ ཅུང་ཞིག་འགྱིང་བ༔ ཞལ་འཛུམ་པའི་མདངས་དང་ལྡན་པའོ༔ གཙོ་བོའི་
པང་དུ་ཡུམ་ལྷ་ལྕམ་དབྱིངས་ཕྱུག་མ་སྔོ་བསང་གྲི་གུག་དང་བྷན་དྷ་བདུད་རྩི་བསྣམས་
པས་ཡབ་ལ་འཁྱུད་པ༔ དར་དང་རིན་པོ་ཆེ་རུས་པའི་རྒྱན་སྣ་ཚོགས་ཀྱིས་བརྒྱན་པས་
འཁྲིལ་བའོ༔ མཚམས་ཀྱི་ཚོམ་བུ་ལ༔ ཤར་ལྷོར་ཡུམ་མཱ་མ་ཀི་སྔོན་མོ༔ ལྷོ་ནུབ་ཏུ་
སངས་རྒྱས་སྤྱན་མ་སེར་མོ༔ ནུབ་བྱང་དུ་གོས་དཀར་མོ་དམར་མོ༔ བྱང་ཤར་དུ་དམ་
ཚིག་སྒྲོལ་མ་ལྗང་གུ༔ ཐམས་ཅད་ཀྱང་ཞལ་གཅིག་ཕྱག་གཉིས༔ རྡོ་རྗེ་གྲི་གུག་དང་
ཐོད་པ་བདུད་རྩི་བསྣམས་ཤིང་དར་དང་རིན་པོ་ཆེ་རུས་པའི་རྒྱན་སྣ་ཚོགས་ཀྱིས་བརྒྱན་
ཅིང་༔ བུམ་པ་བདུད་རྩིས་བཀང་བའི་སྟེང་དུ་ཕྱེད་སྐྱིལ་དུ་བཞུགས་ཤིང་འགྱིང་བ༔
གཞོན་ནུ་ལང་ཚོ་དང་ལྡན་པ་འཛུམ་པའི་མདངས་ཅན་ནོ༔ དེའི་ཕྱི་རོལ་གྱི་ཚོམ་བུ་
བཅུ་དྲུག་པོ་ལ༔ ཤར་ཕྱོགས་སུ་རྡོ་རྗེ་འཆང་མཐིང་ཀ མཚོ་སྐྱེས་རྡོ་རྗེ་དམར་པོ༔



སྔོན་འགྲོ་ཆོས་སྤྱོད་སོགས་ཀྱི་སྐོར།
རྩ་བའི་བླ་མ་སེར་པོ༔ འདྲེན་པའི་བླ་མ་ལྗང་གུ༔ ལྷོ་ཕྱོགས་སུ་པདྨ་འབྱུང་གནས་
དམར་སྐྱ༔ བློ་ལྡན་མཆོག་སྲེད་དཀར་པོ༔ ཉི་མ་འོད་ཟེར་དམར་སེར༔ སེངྒེ་སྒྲ་
སྒྲོགས་མཐིང་ག ནུབ་ཏུ་པདྨ་སམྦྷ་ཝ་མི་ཤའི་མདོག༔ པདྨ་རྒྱལ་པོ་དམར་པོ༔ ཤཱཀྱ་
སེངྒེ་སེར་པོ༔ རྡོ་རྗེ་གྲོ་ལོད་སྨུག་པོ༔ བྱང་དུ་དམ་ཚིག་དབང་གི་སློབ་དཔོན་དཀར་
པོ༔ མན་ངག་ལུང་གི་སློབ་དཔོན་སེར་པོ༔ ཤེས་རབ་རྒྱུད་ཀྱི་སློབ་དཔོན་དམར་པོ༔
ཉམས་ཆགས་སྐོང་བའི་སློབ་དཔོན་ལྗང་གུ༔ དེ་དག་ཐམས་ཅད་ཀྱང་དར་དང་རིན་
པོ་ཆེ་རུས་པའི་རྒྱན་སྣ་ཚོགས་ཀྱིས་བརྒྱན་ཅིང་༔ ཕྱག་གཉིས་རྡོ་རྗེ་དང་དྲིལ་བུ་འཛིན་
པས་ཐུགས་ཀར་བསྣོལ་བ༔ སྐུ་ཅུང་ཞིག་འགྱིང་བའི་ཚུལ་གྱིསཿ པད་སྡོང་འདབ་
བརྒྱད་ཀྱི་སྟེང་དུ་སྐྱིལ་ཀྲུང་གིས་བཞུགས་པ༔ ཞལ་འཛུམ་པའི་མདངས་ཅན་ནོ༔ དེ་
ལྟར་གསལ་བ་ཐམས་ཅད་ལ་ཕྱོགས་བཅུ་དུས་གསུམ་གྱི་བླ་མ་སངས་རྒྱས་བྱང་ཆུབ་
སེམས་དཔའ་ཐམས་ཅད་ཀྱིས་བསྐོར་ནས་མུ་ཏིག་རྩར་ལ་བརྒྱུས་པ་ལྟར་བཞུགས་
པར་བསྒོམ་མོ༔ ཡི་དམ་གྱི་མཎྜལ་ཚོམ་བུ་དགུ་པ་ནི༔ དབུས་སུ་པདྨ་བཛྲ་རྩལ་ཡབ་
ཡུམ༔ ཤར་དུ་བྷུདྡྷ་ཐོད་ཕྲེང་རྩལ་ཡབ་ཡུམ༔ ལྷོ་མི་བསྐྱོད་རྡོ་རྗེ་རྩལ་ཡབ་ཡུམ༔ ནུབ་
ཏུ་པདྨ་དབང་ཆེན་རྩལ་ཡབ་ཡུམ༔ བྱང་དུ་རིག་འཛིན་ཐོད་པ་རྩལ་ཡབ་ཡུམཿ ཤར་
ལྷོར་དྲག་སྒྲུབ་ཡབ་ཡུམ༔ ལྷོ་ནུབ་ཏུ་སངས་རྒྱས་དཔའ་བོ་ཐོད་པའི་དུམ་བུ་ཡབ་ཡུམ
ནུབ་བྱང་དུ་རྟ་མགྲིན་ཡབ་ཡུམ༔ བྱང་ཤར་དུ་ལག་ན་རྡོ་རྗེ་ཡབ་ཡུམ༔ དེ་དག་ཐམས་ཅད་
ནི་སྐུ་མདོག་ཕྱག་མཚན་རྒྱན་ཆ་ལུགས་ལ་སོགས་པ་ཐམས་ཅད་མངོན་རྟོགས་ནས་
འབྱུང་བ་ལྟར་ལ༔ ཡི་དམ་ཞི་ཁྲོ་རྒྱལ་བའི་དཀྱིལ་འཁོར་གྱི་ལྷ་ཚོགས་དཔའ་བོ་དཔའ་
མོ་བསམ་གྱིས་མི་ཁྱབ་པས་བསྐོར་ནས་སྤྲིན་གྱི་ཕུང་པོ་གཏིབས་པ་ལྟར་དཔུང་ངེ་
ཐིབས་སེ་བཞུགས་པར་བསམ༔ མཁའ་འགྲོའི་མཎྜལ་ཚོམ་བུ་ལ༔ དབུས་སུ་སངས་
རྒྱས་མཁའ་འགྲོ་སྐུ་མདོག་དཀར་མོ༔ ཕྱག་གཡས་འཁོར་ལོས་ཡུ་བ་བྱས་པའི་གྲི་



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
གུག་ནམ་མཁར་ཕྱར་བ༔ ཤར་དུ་རྡོ་རྗེ་མཁའ་འགྲོ་སྔོན་མོ་ཕྱག་གཡས་རྡོ་རྗེས་ཡུ་
བ་བྱས་པའི་གྲི་གུག་ནམ་མཁར་ཕྱར་བ༔ ལྷོར་རིན་ཆེན་མཁའ་འགྲོ་སེར་མོ་ཕྱག་
གཡས་རིན་པོ་ཆེས་ཡུ་བ་བྱས་པའི་གྲི་གུག་ནམ་མཁར་ཕྱར་བ༔ ནུབ་ཏུ་པདྨ་མཁའ་
འགྲོ་དམར་མོ་ཕྱག་གཡས་པདྨས་ཡུ་བ་བྱས་པའི་གྲི་གུག་ནམ་མཁར་ཕྱར་བ༔ བྱང་
དུ་ལས་ཀྱི་མཁའ་འགྲོ་ལྗང་གུ་ཕྱག་གཡས་རྒྱ་གྲམ་གྱི་ཡུ་བ་བྱས་པའི་གྲི་གུག་ནམ་
མཁར་ཕྱར་བ༔ དེ་དག་ཐམས་ཅད་ཀྱང་ཕྱག་གཡོན་པ་ཐོད་པ་ཁྲག་གིས་བཀང་པ་
ཐུགས་ཀར་འཛིན་ཅིང་མཆན་ཁུང་གཡོན་དུ་ཁ་ཊཾ་ཁ་གྱེན་དུ་བསླང་བ༔ ཅུང་ཞིག་ཁྲོ་
བའི་སྤྱན་གསུམ་བསྒྲད་པ༔ དབུ་སྐྲ་རལ་པའི་ཐོར་ཅོག་ནག་པོ་གྱེན་དུ་བཅིངས་ཤིང་
ཐུར་དུ་གྲོལ་བ༔ དར་དང་རུས་པ་རིན་པོ་ཆེའི་རྒྱན་སྣ་ཚོགས་ཀྱིས་བརྒྱན་པ༔ སྐུ་
བདེ་བའི་ཉམས་དང་ལྡན་ཞིང་༔ གཞོན་ཤ་ཆགས་པ༔ ནུ་མ་འབུར་ཞིང་བྷ་ག་རྒྱས་
པ༔ ཞབས་གཡས་བསྐུམ་པའི་རྟིང་པ་བྷ་ག་ལ་གཏད་པ༔ གཡོན་བརྐྱང་བས་ཞིང་
གི་སྙིང་ཁར་བརྫིས་པ༔ སྐུ་གར་ཐབས་ཀྱི་ཚུལ་དུ་འགྱིང་བག་བར་སྣང་ན་ལིང་ངེ་བར་
གསལ་བ་ལསཿ མ་མོ་མཁའ་འགྲོ་ཤུགས་འགྲོ་འཇིག་རྟེན་དང་འཇིག་རྟེན་ལས་
འདས་པའི་དམ་ཅན་རྒྱ་མཚོ་ཆོས་སྐྱོང་སྲུང་མ་བཀའ་སྡོད་དང་བཅས་པ་ཐམས་ཅད་
ཀྱིས་བསྐོར་ནས་བུ་ཡུག་འཚུབ་པ་ལྟར་བཞུགས་པར་བསྒོམ༔ དེ་ནི་དམ་ཚིག་པ་
མཎྜལ་དུ་བསྐྱེད་པའོ༔ དེ་ལྟར་བསྐྱེད་པ་རྣམས་ལ་ཡེ་ཤེས་པ་སྤྱན་དྲངས་ཤིང་བསྟིམ་
པ་ནི༔ དབྱངས་དང་བཅས་པ་པའམ༔ མེད་ཀྱང་རུང་སྟེ༔ བཛྲ་ས་མ་ཡ་ཛ་ཛ༔ ཨོཾ༔
ཆོས་དབྱིངས་རབ་འབྱམས་རྒྱ་མཚོར་བཞུགས་པ་ཡི༔ བླ་མ་སངས་རྒྱས་བྱང་ཆུབ་
སེམས་དཔའི་ཚོགས༔ ཡེ་ནས་རང་བྱུང་ལྷུན་གྲུབ་གཅིག་མོད་ཀྱང་༔ གདུལ་བྱའི་
མོས་བློའི་སྣང་བ་ཇི་ལྟ་བར༔ དེ་བཞིན་འཕགས་ཚོགས་ཐུགས་རྗེ་ཅན་རྣམས་ཀྱང་༔
བདག་ཅག་གུས་པར་མོས་བློས་སྤྱན་འདྲེན་གྱི༔ སྤྲོས་བྲལ་ཆོས་ཀྱི་དབྱིངས་ནས་
88



སྔོན་འགྲོ་ཆོས་སྤྱོད་སོགས་ཀྱི་སྐོར།
གཤེགས་སུ་གསོལ༔ མཎྜལ་ཚོམ་བུའི་གདན་ལ་བཞུགས་སུ་གསོལ༔ གུ་རུ་སརྦ་བྷུདྡྷ་
བོ་དྷི་ས་ཏཱ་མཎྜལ་པདྨ་ཀ་མཱ་ལ་ཡེ་སིཾ༔ ཨཱཿ ལོངས་སྐུའི་ཞིང་ཁམས་རབ་འབྱམས་
རྒྱ་མཚོ་ནསཿ སྣ་ཚོགས་ཐུགས་རྗེ་ཡི་དམ་ཞི་ཁྲོའི་ཚོགས༔ གང་ལ་གང་འདུལ་ཚུལ་
དུ་སྐུར་སྤྲུལ་པ༔ རྣམ་དག་ཀློང་ནས་གཤེགས་བཞུད་མི་མངའ་ཡང་༔ འགྲོ་བའི་དོན་
དུ་དད་པས་སྤྱན་འདྲེན་ན༔ ཐུགས་རྗེས་དབྱིངས་ནས་རོལ་ཅིང་གཤེགས་སུ་གསོལ༔
དགོངས་པ་ཡོངས་རྫོགས་གནས་འདིར་བྱོན་ནས་ཀྱང་༔ མཎྜལ་ཚོམ་བུའི་གདན་ལ་
མཉམ་པར་བཞུགས༔ དྷེ་ཝ་ཤན་ཏི་ཀ་ཀྲོ་ཏ་མཎྜལ་ལ་པདྨ་ཀ་མཱ་ལ་ཡེ་སིཾ༔ ཧཱུྃ༔ སྤྲུལ་
བསྒྱུར་རྣམ་འཕྲུལ་དུ་མའི་ཞིང་ཁམས་ནས༔ སྣ་ཚོགས་ཅིར་ཡང་འགྱུར་བའི་ཐུགས་
རྗེ་ཅན༔ མཁའ་འགྲོ་ཤུགས་འགྲོ་དམ་ཅན་ཆོས་སྐྱོང་བཅས༔ འབར་བའི་དབྱིངས་
ནས་བདག་གིས་སྤྱན་འདྲེན་ན༔ ཁྱེད་ཉིད་དོན་གྱིས་གཤེགས་བཞུད་མི་མངའ་ཡང་
གདུལ་བྱ་ཐ་དད་རེ་འདོད་བསྐང་བའི་ཕྱིར༔ རང་བཞིན་གནས་ནས་སྤྲུལ་པ་གཤེགས་
སུ་གསོལ༔ མཎྜལ་ཚོམ་བུའི་གདན་ལ་བཞུགས་སུ་གསོལ༔ ཌཱཀྐི་ནི་སརྦ་དྷརྨཱ་རཀྵ་
མཎྜལ་པདྨ་ཀ་མཱ་ལ་ཡེ་ཧཱུཾ༔ ཞེས་སྤྱན་དྲངས་པས༔ དཀྱིལ་འཁོར་གསུམ་གྱི་ལྷ་ཚོགས་
ཐམས་ཅད་ཡེ་ཤེས་པའི་ཚུལ་དུ་བྱོན་ནསཿ མཎྜལ་དུ་བསྐྱེད་པའི་དམ་ཚིག་པ་སོ་སོ་
ལ་ཐིམ་ནས་ཆུ་དང་འོ་མ་འདྲེས་པ་ལྟར་གྱུར་པར་བསམ་པ་ནི་མཆོད་ཡུལ་བསྒྲུབ་པའི་
མཎྜལ་བསྐྱེད་པའོ༔ དེ་ནས་མཆོད་པའི་མཎྜལ་བཤམས་པ་ནི༔ བསྒྲུབ་པའི་མཎྜལ་
གྱི་རྒྱུ་ལྟར་ལས འཛོམ་ན་གསུམ་ལས་སོ་སོར་བཀོད་ལ་འབུལ༔ མ་འཛོམ་ན་གཅིག་
ལ་ལན་གསུམ་བསྐྱར་ལ་འབུལ་ཏེ༔ དང་པོ་བཤམས་པ་ནི༔ མཎྜལ་ལག་པ་གཡོན་
དུ་བཟུང་༔ སྨན་གྱི་ཚོམ་བུ་གཡས་སུ་བཟུང་ལཿ ལན་གསུམ་ཕྱིས་ནས༔ ཡི་གེ་བརྒྱ་
པ་བཟླས་ཏེ༔ རང་གཞན་ཐམས་ཅད་ཀྱིས་ཚེ་རབས་དཔག་ཏུ་མེད་པ་ནས་བསགས་
པའི་ལས་དང་ཉོན་མོངས་པའི་སྡིག་པ་དང་སྒྲིབ་པ་ཉེས་ལྟུང་གི་ཚོགས་ཅི་མཆིས་པ་
89



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཐམས་ཅད༔ མཎྜལ་གྱིས་རྡུལ་ཕྱིས་པ་ལྟར་བྱང་ཞིང་དག་པར་དམིགས་ལ༔ ཨོཾ་སྭ་
བྷཱ་ཝ་ཤུདྡྷ་སརྦ་དྷརྨཱསྭ་བྷཱ་ཝ་བི་ཤུདྷ་ཀོ་ཧུ་ཧཾ༔ ཞེས་པས༔ མཎྜལ་དེ་ཉིད་ཆོས་ཀྱི་
དབྱིངས་ཀྱི་ཞིང་ཁམས་རབ་འབྱམས་རྒྱ་མཚོ་བློའི་ཡུལ་ལས་འདས་ཤིང་༔ ཚད་
འབྱམས་ནམ་མཁའི་མཐའ་ཀླས་པར་གྱུར་པའི་དབུས་སུ༔ ཚོམ་བུ་གཅིག་བཀོད་པ་
དེ་ཉིད༔ ཀུན་ཏུ་བཟང་པོ་རྒྱན་གྱི་བུམ་པ་རྒྱུ་བདེ་བར་གཤེགས་པའི་ཐུགས་ཀྱི་འོད་
ཟེར་ལས་གྲུབ་པ༔ བཅུད་ཡེ་ཤེས་ཀྱི་བདུད་རྩིས་གང་ཞིང་༔ ཐུགས་རྗེའི་འོད་ཟེར་
ཕྲ་དུ་མས་སྤྲས་པ༔ རང་གི་མདུན་ནས་བཟུང་སྟེ༔ ཤར་དུ་ཚོམ་བུ་གཅིག་བཀོད་ལ༔
རྣམ་པར་སྣང་མཛད་ཐུགས་རྗེའི་བཀོད་པ་འཁོར་ལོ་རྩིབས་སྟོང་དང་ལྡན་པ༔ མུ་
ཁྱུད་རིམ་པ་ལྔ་པོ་འོད་ཀྱི་དྲ་བས་མཛེས་པ༔ ལྷོར་ཚོམ་བུ་གཅིག་བཀོད་ལ༔ ཤཱཀྱ་
ཐུབ་པའི་ཡོན་ཏན་གྱི་བཀོད་པ་ནོར་བུ་རིན་པོ་ཆེ༔ ཐུགས་རྗེ་ཡེ་ཤེས་ཀྱི་འོད་ཟེར་
མེ་ལྟར་འབར་བ༔ ནུབ་ཏུ་ཚོམ་བུ་གཅིག་བཀོད་ལཿ སྣང་བ་མཐའ་ཡས་གསུང་གི་
བཀོད་པ་པདྨོ༔ ཉོན་མོངས་པའི་དྲི་མས་མ་གོས་ཤིང་རང་འོད་ཀྱི་ཟིལ་པ་ཡེ་ཤེས་
ཀྱི་བདུད་རྩི་འཕྲོ་བ༔ བྱང་དུ་ཚོམ་བུ་གཅིག་བཀོད་ལ༔ འཕགས་པ་དོན་ཡོད་གྲུབ་
པའི་ཕྲིན་ལས་ཀྱི་བཀོད་པ་སྣ་ཚོགས་རྡོ་རྗེས་ཉོན་མོངས་པ་ཐམས་ཅད་འཇོམས་
པའི་འོད་ཟེར་གྱི་ཚྭ་ཚྭ་འཕྲོ་བ༔ དབུས་དང་༔ ཤར་གྱི་བར་དུ་ཚོམ་བུ་གཅིག་བཀོད་
ལ༔ ཡུམ་ཀུན་ཏུ་བཟང་མོ་ཤེས་རབ་རང་བྱུང་གི་བཀོད་པ་ཉི་མ་སྒྲ་གཅན་དང་བྲལ་
བ་མ་རིག་མུན་པ་སེལ་བའི་འོད་འཕྲོ་བ༔ དབུས་དང་ནུབ་ཀྱི་བར་དུ་ཚོམ་བུ་
གཅིག་བཀོད་ལ༔ མི་བསྐྱོད་པ་ཐབས་མཁས་ཐུགས་རྗེའི་བཀོད་པ༔ ཟླ་བ་དཀར་
གསལ་རྨོངས་པའི་སྒྲིབ་གཡོགས་སེལ་བའི་འོད་གསལ་བ༔ གླིང་གི་མཚམས་རྣམས་
སུ་ཚོམ་བུ་རེ་རེ་བཀོད་ལ༔ བདེ་གཤེགས་རྒྱལ་བ་མཆོད་པའི་ལྷ་མོ་བཞི་འདོད་ཡོན་
གྱི་ལོངས་སྤྱོད་བཀོད་པ་བུམ་པ་བཟང་པོ༔ སྣ་ཚོགས་མཆོད་པའི་རྫས་ཀྱིས་གང་བ་
90



སྔོན་འགྲོ་ཆོས་སྤྱོད་སོགས་ཀྱི་སྐོར།
ལས་ཀྱང་བདེ་བ་ཆེན་པོ་མཛེས་པའི་ཕྲས་བརྒྱན་པ༔ དེའི་ཕྱི་རོལ་དུ་ཚོམ་བུ་བཅུ་
དྲུག་བཀོད་ལ༔ བདེ་བར་གཤེགས་པ་ཐམས་ཅད་ཀྱི་ཐུགས་རྗེའི་འོད་ཟེར་རྒྱན་གྱི་
བཀོད་པ་ལས་བྱུང་བ་མཆོད་པའི་ལྷ་མོ་ཡོན་ཆབ་མཿ མེ་ཏོག་མ༔ བདུག་སྤོས་མ༔
མར་མེ་མ༔ དྲི་ཆབ་མཿ ཞལ་ཟས་མ༔ གཟུགས་མཿ སྒྲ་མ༔ དྲི་མ༔ རོ་མ༔ རེག་བྱ་
མ༔ སྒེག་མོ་མཿ ཕྲེང་བ་མ གླུ་མ༔ གར་མ༔ རྡོ་རྗེ་ཆོས་མ་ལ་སོགས་པའི་ལྷ་མོ་
བཅུ་དྲུག་པོ་ཐམས་ཅད་ཀྱང་༔ བྱང་ཆུབ་སེམས་དཔའ་བཅུ་དྲུག་གི་རྣམ་པར་འཕྲུལ་
བ་ལས་བྱུང་བ༔ མཛེས་ཤིང་ཡིད་དུ་འོང་བ་སྦྱིན་པ་ལོངས་སྤྱོད་རྒྱན་གྱི་རྣམ་པ་མང་
པོས་སྤྲས་ཤིང་༔ ལག་ན་མཆོད་རྫས་དུ་མ་ཐོགས་ཤིང་༔ མཆོད་དེ་གར་བྱེད་པ་ལ་
སོགས་ཏེ༔ མཎྜལ་འདི་ཉིད་འཕགས་པ་ཀུན་ཏུ་བཟང་པོའི་མཆོད་སྤྲིན་རབ་འབྱམས་
བསམ་གྱིས་མི་ཁྱབ་པ་རྒྱ་ནམ་མཁའི་མཐའ་ཀླས་པ་ཡོངས་སུ་གང་བར་གྱུར༔ ཅེས་
པ་རྣམས་ཀྱིས་བླ་མ་ཆོས་སྐུའི་ཞིང་ཁམས་ལ་འབུལ་བའི་མཎྜལ་གྱི་ཚོམ་བུ་བཀོད་
པའོ༔ ཡི་དམ་གྱི་མཎྜལ་ལག་པ་གཡོན་དུ་ཐོགས༔ རིན་པོ་ཆེའི་ཚོམ་བུ་ལག་པ་གཡས་
སུ་ཐོགས་ཏེ༔ མཎྜལ་ཕྱིས་ཤིང་ཡི་གེ་བརྒྱ་པ་བཟླས་པས༔ རང་གཞན་ཐམས་ཅད་
ཀྱི་ལུས་ངག་ཡིད་གསུམ་ལ་གནོད་ཅིང་འཚེ་བར་བྱེད་པའི་ནད་གདོན་སྡིག་སྒྲིབ༔
མཐོ་རིས་དང་ཐར་པའི་གེགས་བྱེད་ཅིང་འཁོར་བ་དང་ངན་སོང་གི་རྒྱུ་ལ་སོགས་པ་
མི་མཐུན་པའི་ཕྱོགས་ངན་པ་ཐམས་ཅད་བྱང་ཞིང་དག་པར་བསམ༔ དེ་ནསཿ མཎྜལ་
དེ་ཉིད་རྣམ་པར་སྣང་མཛད་གང་ཅན་མཚོའི་རྒྱན་གྱི་བཀོད་པའི་ཞིང་ཁམས་ཡངས་
ཤིང་རྒྱ་ཆེ་བ་ལོངས་སྤྱོད་རྫོགས་པའི་སྐུའི་ཞིང་གི་ཕུང་པོ་ལས་མངོན་པར་ལྷག་པར་
གྱུར་པའི་དབུས་སུ༔ ཚོམ་བུ་གཅིག་བཀོད་པ་ལ༔ སྙིང་པོ་མེ་ཏོག་རྒྱན་གྱི་བཀོད་པའི་
ཕོ་བྲང་ཆེན་པོ༔ ཤར་བུ་ཚོམ་བུ་གཅིག་བཀོད་པ་ལ༔ ཀུན་ལ་ཁྱབ་པ་ཞེས་བྱ་བའི་
རྒྱན་གྱི་བཀོད་པའི་ཕོ་བྲང་ཆེན་པོ༔ ལྷོར་ཚོམ་བུ་གཅིག་བཀོད་པ་ལ༔ གཟི་བརྗིད་



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
དཔལ་གྱི་སྙིང་པོ་ཞེས་བྱ་བའི་རྒྱན་གྱི་བཀོད་པའི་ཕོ་བྲང་ཆེན་པོ༔ ནུབ་ཏུ་ཚོམ་བུ་
གཅིག་བཀོད་པ་ལ༔ ནོར་བུ་སྣང་ཡངས་ཞེས་བྱ་བའི་རྒྱན་གྱི་བཀོད་པའི་ཕོ་བྲང་
ཆེན་པོ༔ བྱང་དུ་ཚོམ་བུ་གཅིག་བཀོད་པ་ནི༔ སྤོས་ཀྱི་རྒྱལ་མཚན་དཔལ་ཞེས་བྱ་
བའི་རྒྱན་གྱི་བཀོད་པའི་ཕོ་བྲང་ཆེན་པོ༔ ཤར་ལྷོར་བརྒྱན་པའི་རྒྱན་གྱི་བཀོད་པའི་
ཞིང་༔ ལྷོ་ནུབ་ཏུ་རིན་ཆེན་བརྩེགས་པའི་རྒྱན་གྱི་བཀོད་པའི་ཞིང་༔ ནུབ་བྱང་པདྨ་
བཀོད་པའི་རྒྱན་གྱི་བཀོད་པའི་ཞིང་༔ བྱང་ཤར་དུ་འོད་ཟེར་མཐའ་ཡས་རྒྱན་གྱི་
བཀོད་པའི་ཞིང་༔ ཞིང་ཁམས་དེ་དག་ཐམས་ཅད་རེ་རེ་ལ་ཡང་རླུང་གི་དཀྱིལ་འཁོར་
རྡུལ་ཕྲན་སྙེད་ཀྱིས་ཡོངས་སུ་བསྐོར་ཞིང་༔ ལོངས་སྤྱོད་རྫོགས་པ་སྐུའི་བཀོད་པ་དཔག་
ཏུ་མེད་པས་ཡོངས་སུ་གང་བར་བྱས་པར་གྱུར༔ ཞེས་པ་རྣམས་ཀྱིས་ཡི་དམ་ལོངས་
སྐུའི་ཞིང་ཁམས་ཀྱི་ལྷ་ཚོགས་ལ་འབུལ་བའི་མཎྜལ་གྱི་ཚོམ་བུ་བཀོད་པའོ༔ མཁའ་
འགྲོའི་མཎྜལ་ཡི་གེ་བརྒྱ་པ་དང་བཅས་པས་ཕྱིས་ཤིང་༔ རང་གཞན་ཐམས་ཅད་ཀྱི་
ཚེ་སྲོག་ལ་བར་དུ་གཅོད་པར་བྱེད་པའི་གནོད་བྱེད་དགྲ་བགེགས་གདུག་པ་ཐམས་
ཅད་མཎྜལ་གྱི་རྡུལ་ཕྱིས་པ་ལྟར་བྱང་ཞིང་དག་པར་བསམས་ལ༔ མཎྜལ་དེ་ཉིད་
རྒྱལ་བ་ཤཱཀྱ་ཐུབ་པའི་ཐུགས་རྗེའི་རྒྱན་གྱི་བཀོད་པ༔ སྤྲུལ་སྐུའི་ཞིང་ཁམས་ཡངས་
ཤིང་རྒྱ་ཆེ་བ་འབྱུང་བ་རླུང་གིས་བཏེགས་པའི་དབང་ཆེན་གསེར་གྱི་ས་གཞི་ཀུན་ཏུ་
མཉམ་པར་གདལ་ཞིང་འོད་འབར་བ༔ ལག་མཐིལ་ལྟར་མཉམ་ཞིང་མེ་ལོང་གི་ངོས་
ལྟར་གསལ་བའི་སྟེང་དུ་སྤོས་ཆུའི་རྫིང་བུ་འཁྱིལ་པར་གྱུར་པའི་དབུས་སུ༔ འབྲུའི་
ཚོམ་བུ་གཅིག་བཀོད་པ་ལས༔ རིའི་རྒྱལ་པོ་རི་རབ༔ ཤར་ཚོམ་བུ་གཅིག་བཀོད་པ་
ལ༔ ལུས་འཕགས་ཀྱི་གླིང་༔ དེའི་གཡས་གཡོན་དུ་ཚོམ་བུ་རེ་རེ་བཀོད་པ་ལུས་དང་
ལུས་འཕགས༔ ལྷོར་ཚོམ་བུ་གཅིག་བཀོད་པ་ལ༔ ཛམྦུའི་གླིང་༔ གཡས་དང་གཡོན་
དུ་ཚོམ་བུ་རེ་རེ་བཀོད་པ་རྔ་ཡབ་དང་རྔ་ཡབ་གཞན༔ ནུབ་ཏུ་ཚོམ་བུ་གཅིག་བཀོད་



སྔོན་འགྲོ་ཆོས་སྤྱོད་སོགས་ཀྱི་སྐོར།
པ་ལ༔ བ་གླང་སྤྱོད་ཀྱི་གླིང་༔ གཡས་དང་གཡོན་དུ་རེ་རེ་བཀོད་པ་གཡོ་ལྡན་དང་
ལམ་མཆོག་འགྲོ༔ བྱང་དུ་ཚོམ་བུ་གཅིག་བཀོད་པ་ལ༔ སྒྲ་མི་སྙན་གྱི་གླིང་༔ གཡས་
དང་གཡོན་དུ་ཚོམ་བུ་རེ་རེ་བཀོད་པ་སྒྲ་མི་སྙན་དང་སྒྲ་མི་སྙན་གྱི་ཟླ༔ ཤར་དུ་ཚོམ་
བུ་ཉི་མ༔ ནུབ་ཏུ་ཟླ་བ༔ དེ་རྣམས་ཐམས་ཅད་ལ་ཡང་ལྷ་དང་མིའི་དཔལ་འབྱོར་ལས་
བྱུང་བའི་འདོད་ཡོན་གྱི་ལོངས་སྤྱོད་དཔག་ཏུ་མེད་པས་མཛེས་པར་བརྒྱན་པར་གྱུར༔
ཞེས་པ་རྣམས་ཀྱི་མཁའ་འགྲོ་སྤྲུལ་སྐུའི་ཞིང་གི་ལྷ་ཚོགས་ལ་འབུལ་བའི་མཎྜལ་གྱི་
ཚོམ་བུ་བཀོད་པའོ༔ འབུལ་ཚིག་ནི༔ དེ་ལྟར་མཆོད་པའི་མཎྜལ་དེ་ཉིད་ལག་པ་
གཉིས་ཀྱིས་སྙིང་ཁར་བཟུང་ལ༔ མདུན་གྱི་ནམ་མཁར་མཆོད་ཡུལ་ཐམས་ཅད་གོང་
ལྟར་དམིགས་ཤིང་༔ མཆོད་པ་ཡང་དཔག་ཏུ་མེད་པར་བློས་ཁྱབ་ཚད་དུ་སྤྲུལ་པར་
དམིགས་ནསཿ དང་པོ་བླ་མ་ལ་འབུལ་བ་ནི༔ ཨོྃ༔ ཆོས་དབྱིངས་རབ་འབྱམས་ནམ་
མཁའི་མཐའ་ཀླས་གདལ་ཁྱབ་བརྗོད་མེད་བསམ་འདས་ནས༔ ལྷུན་གྲུབ་རང་བྱུང་
ཐུགས་རྗེས་བླ་མ་སངས་རྒྱས་བྱང་ཆུབ་སེམས་དཔའི་ཚོགསཿ དོན་གྱི་དབྱིངས་ལ་
མཆོད་ཡུལ་མཆོད་བྱ་མཆོད་བྱེད་མཆོད་པ་ལས་འདས་ཀྱང་༔ གློ་བུར་ལྟར་སྣང་འགྲོ་
བློའི་ཉོན་མོངས་མ་རིག་མུན་པ་བསལ་བའི་ཕྱིར༔ ཀུན་ཏུ་བཟང་པོའི་ཞིང་ལ་སྣ་
ཚོགས་ཆོ་འཕྲུལ་རྣམ་པར་འཕྲུལ་བ་ཅན༔ བཀོད་པའི་རྒྱན་མཛེས་བུམ་བཟང་ཉོན་
མོངས་ནད་སེལ་ཡེ་ཤེས་བདུད་རྩིས་གཏམསཿ སྐུ་བཞིའི་དབྱིངས་ལས་འཁོར་ལོ་
རིན་ཆེན་པདྨ་རྒྱ་གྲམ་ཡུམ་ལས་ཀྱང་༔ གཏེར་གྱི་བུམ་པ་སྒྲ་གཅན་དུས་མེ་དང་བྲལ་
ཐབས་ཤེས་ཉི་ཟླས་མཚན༔ བདེ་མཉེན་མཛེས་པའི་གར་བྱེད་བཅུ་དྲུག་བདེ་བའི་
ལྷ་མོས་སྤྲས་པ་ཅན༔ དགའ་བཞི་ལོངས་སྤྱོད་མཆོད་སྤྲིན་ཉི་མ་ཟླ་བ་ལྟར་གསལ་
གྱུར་བ་འདི༔ མོས་བློས་གུས་པར་འབུལ་གྱི་འགྲོ་བའི་དོན་ཕྱིར་ཐུགས་རྗེས་བཞེས་
དགོངས་ནས༔ གཉིས་མེད་དབྱིངས་ལས་བཞེས་ཤིང་འགྲོ་རྣམས་ཉོན་མོངས་གཅོང་



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
ནད་ཞི་བར་མཛོད༔ ཨོཾ་ཨཱཿཧཱུྃ༔ བཛྲ་གུ་རུ་སརྦ་བུདྡྷ་བོ་དྷི་ས་ཏྭ་སརྦ་དྷརྨཱ་སྭ་བྷཱ་ཝ་ཨ་
མི་ཏ་མཎྜལ་པཱུ་ཙ་མེ་གྷ་ས་མུད་ཏྲ་སྤ་ར་ཎ་ས་མ་ཡེ་ཧཱུྃ༔ ཞེས་པས༔ བླ་མ་ཆོས་སྐུའི་
ཚོགས་ལ་སྨན་གྱི་མཎྜལ་འབུལ༔ ཧཱུྃ༔ སྣ་ཚོགས་སྤྲིན་འཕྲོ་སྤྲུལ་པའི་དྲྭ་བས་ཕྱོགས་
རྣམས་ཀུན་ཏུ་གདལ་ཁྱབ་ཅིང་༔ ཐུགས་རྗེ་ཉི་མ་འབུམ་ལས་ལྷག་པའི་གཟི་བརྗིད་
རབ་ཁྲོས་མ་རུངས་འཇིལ༔ ལོངས་སྤྱོད་རྫོགས་པའི་སྐུར་སྣང་ཞི་དང་ཁྲོ་བོར་སྟོན་
མཛད་དངོས་གྲུབ་ཀུན༔ ཅི་ལྟར་འདོད་རྣམས་ཆར་ལྟར་འབེབས་མཛད་རྒྱལ་སྲས་
ཡབ་ཡུམ་འཁོར་བཅས་ལ༔ རྣམ་པར་རྒྱལ་བའི་ཞིང་ཁམས་རྣམ་མང་མེ་ཏོག་བཀྲ་
ཞིང་ཡངས་པ་ན༔ རིན་ཆེན་སྣ་ཚོགས་འབར་བའི་རྒྱན་གྱི་མཆོད་རྫས་རྡུལ་སྙེད་རབ་
བཀོད་ཅིང་༔ གཞལ་ཡས་ཁང་མཛེས་འོད་དང་འོད་ཟེར་དུ་མས་རབ་ཏུ་སྤྲས་པ་པོ༔
ཤིན་ཏུ་མཛེས་པའི་མཚོ་རྫིང་ལྗོན་པ་པདྨ་རིན་ཆེན་དྲྭ་བ་སོགསཿ ཕྱི་ནང་འབྱུང་བའི་
རྟེན་འབྲེལ་ལས་བྱུང་མཆོད་འོས་གྲངས་ནི་ཇི་སྙེད་པ༔ དེ་སྙེད་འདོད་དགུའི་དཔལ་
འབྱོར་ལུས་དང་ལོངས་སྤྱོད་དངོས་བཤམས་ཡིད་སྤྲུལ་རྣམསཿ མཎྜལ་རྒྱན་དུ་བཀོད་
པར་གུས་པས་འབུལ་གྱི་ཐུགས་རྗེས་བཞེས་ནས་ཀྱང་༔ འགྲོ་རྣམས་བསོད་ནམས་
ཞིང་ལ་སྤྱོད་ཅིང་ཅི་འདོད་དངོས་གྲུབ་འབྱུང་བར་ཤོག༔
ཨོཾ་ཨཱཧཱི༔ དྷེ་ཝ་ཤཱན་དྷི་ཀ་བཛྲ་མ་ཧཱ་ཀྲོ་དྷ་རཏྣ་མཎཱལ་པཱུ་ཙ་མེ་གྷ་ས་མུད་དྲ་སྤ་ར་ཎ་
ས་མ་ཡེ་ཧཱུྃ༔ ཞེས་པས་ཡི་དམ་ལོངས་སྐུའི་ཚོགས་ལ་རིན་པོ་ཆེའི་མཎྜལ་འབུལ༔ ཧཱུྃ༔
བདེ་གཤེགས་སྤྲུལ་སྐུའི་ཞིང་ཁམས་ཡངས་ཤིང་རྒྱ་ཆེ་དཔག་ཏུ་མེད་པ་ན༔ བཞུགས་
པའི་རྒྱལ་བ་རྒྱ་མཚོ་ཐུབ་དབང་གསེར་མདོག་ཅན་དང་དེ་ཡི་སྲས༔ སྤྲུལ་པ་ཡང་སྤྲུལ་
གྲངས་འདས་སེམས་དཔའ་ཆེ་དང་དཔའ་བོ་མཁའ་འགྲོའི་ཚོགས༔ དམ་ཅན་རྒྱ་མཚོ་
ཆོས་སྐྱོང་སྲུང་མ་ཕོ་ཉ་ལས་མཁན་བཅས་རྣམས་ལ༔ རིན་ཆེན་འབྲུ་ཡི་ཚོགས་ཀྱི་
དངོས་སུ་འབྱོར་བཤམས་ཡིད་ཀྱིས་སྤྲུལ་ནས་ནི༔ གདལ་བ་ཆེན་པོ་གསེར་གྱི་ས་



སྔོན་འགྲོ་ཆོས་སྤྱོད་སོགས་ཀྱི་སྐོར།
གཞི་སྤོས་ཀྱི་རྫིང་བུ་བཅས་པ་ཡི༔ རྒྱ་ཆེན་གནས་སུ་སྣ་ཚོགས་རིན་ཆེན་ལས་གྲུབ་
རི་བོ་ཆེན་པོ་དང་༔ གླིང་དང་གླིང་ཕྲན་ཉི་ཟླ་ལྷ་མིའི་ཕོ་བྲང་ལྕགས་རི་མུ་ཁྱུད་བཅས༔
དེ་དག་རྣམས་སུ་མཛེས་ཤིང་བཀོད་པའི་ཁྱད་པར་འཕགས་པ་ཇི་སྙེད་པ༔ དེ་སྙེད་
རྣམས་ནི་བསོད་ནམས་ཡེ་ཤེས་ཚོགས་དང་དེ་འབྲས་ཐོབ་བྱའི་ཕྱིར༔ རྡུལ་གཅིག་
སྟེང་ན་རྡུལ་སྙེད་ལུས་སུ་སྤྲུལ་ནས་གུས་པར་འབུལ་ལགས་ན༔ ཐུགས་རྗེས་བཞེས་
ནས་འདོད་པའི་དོན་རྣམས་མྱུར་དུ་འགྲུབ་པར་མཛད་དུ་གསོལ༔ ཨོཾ་ཨཱ༔ཧཱུྃ༔ བྷ་
ག་ཝ་ཏི་སརྦ་ཌཱཀྐི་ནི༔ དྷརྨཱ་རཀྟ་བྷུ་ས༔ མཎྜལ་པཱུ་ཙ་མེ་གྷ་ས་མུ་དྲ་སྤ་ར་ཎ་ས་མ་ཡེ་
ཧཱུྃ༔ ཞེས་པས་སྤྲུལ་སྐུ་དང་མཁའ་འགྲོ་དམ་ཅན་རྣམས་ལ་འབྲུའི་མཎྜལ་དབུལ་བར་
བྱའོ༔ དེ་ལྟར་མཎྜལ་ཕུལ་ཅིང་༔ གསོལ་བ་རྒྱས་པར་གདབ་པ་ནི༔ ཧཱུྃ༔ ནུབ་ཕྱོགས་
བདེ་བ་ཆེན་པོའི་ཞིང་ཁམས་སུ༔ ཐུགས་རྗེ་མཁའ་ལྟར་ཁྱབ་པའི་བཅོམ་ལྡན་འདས༔
གཟི་བརྗིད་འོད་དཔག་མེད་ལ་གསོལ་བ་འདེབས༔ སྨིན་ཅིང་གྲོལ་བར་བྱིན་གྱིས་
བརླབ་ཏུ་གསོལཿ འོག་མིན་སྟུག་པོ་བཀོད་པའི་ཞིང་ཁམས་སུ༔ སྐུ་དང་ཡེ་ཤེས་
ཐིག་ལེའི་ངོ་བོ་ཉིད༔ ལོངས་སྐུ་རིགས་ལྔའི་ཚོགས་ལ་གསོལ་བ་འདེབས༔ སྨིན་
ཅིང་གྲོལ་བར་བྱིན་གྱིས་བརླབ་ཏུ་གསོལ༔ འོད་ཟེར་མཐའ་ཡས་བཀོད་པའི་ཞིང་
ཁམས་སུ༔ རང་བྱུང་མ་འགགས་འགྲོ་ལ་སྤྱན་གྱིས་གཟིགས༔ སྤྲུལ་སྐུ་ཐུགས་རྗེ་
ཅན་ལ་གསོལ་བ་འདེབས༔ སྨིན་ཅིང་ ཕོ་བྲང་དྷ་ན་ཀོ་ཤའི་པད་སྡོང་ལསཿ ལེགས་
འཁྲུངས་བདེ་གཤེགས་ཀུན་གྱི་ཕྲིན་ལས་བདག༔ ཨུ་རྒྱན་གྷུ་རུ་མཆོག་ལ་གསོལ་བ་
འདེབསཿ སྨིན་ཅིང་ཟ བསམ་ཡས་ལྷུན་གྲུབ་ཆོས་ཀྱི་གཙུག་ལག་ཏུ ལོ་པན་སྤྱན་
དྲངས་སྒྲ་བསྒྱུར་ཡོངས་ཀྱི་བདག༔ ཆོས་རྒྱལ་ཆེན་པོའི་སྐུ་ལ༴ སྨིན་ཅིང་༴ སྒྲགས་
ཀྱི་གྲོ་ལུང་མཁར་གྱི་ཕོ་བྲང་དུ༔ རྒྱལ་བའི་ཡུམ་མཆོག་མཁའ་འགྲོ་ཡོངས་ཀྱི་གཙོ༔
ཡེ་ཤེས་མཚོ་རྒྱལ་སྐུ་ལ་གསོལ་བ་འདེབས༔ སྨིན་ཅིང་༔ ཁ་སར་པཱར་ཎིའི་བྱིན་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བརླབས་གནས་ཀྱི་ཆརཿ ཨུ་རྒྱན་གསུངས་སྲས་ཟབ་ཆོས་གཏེར་གྱི་བདག༔ སངས་
རྒྱས་གླིང་པའི་སྐུ་ལ༴ སྨིན་ཅིང་༴ སྤྱི་བོ་བདེ་ཆེན་གདན་གསུམ་ཕོ་བྲང་ན༔ ཟབ་ཆོས་
མ་ལུས་སྟོན་མཛད་སྐུ་དྲིན་ཅན༔ རྩ་བའི་བླ་མའི་ཞབས་ལ༴ སྨིན་ཅིང་ བྱིན་རླབས་
མཆོག་སྩོལ་བླ་མ་ཆོས་ཀྱི་རྗེ༔ འགྲོ་བ་ཡོངས་ཀྱི་གཙུག་རྒྱན་རིན་པོ་ཆེ༔ བྱིན་རླབས་
རྩ་བ་བརྒྱུད་པའི་བླ་མ་ལ༔ གསོལ་འདེབས་སོ་བྱིན་གྱིས་བརླབ་ཏུ་གསོལ༔ ཞེས་
པས་བླ་མ་བརྒྱུད་པ་ལ་གསོལ་བ་གདབ༔ ཧཱི༔ ཕོ་བྲང་དག་པ་ལྷ་ཡི་གཞལ་ཡས་སུ༔
ཞི་ཁྲོ་འདུས་པ་ཀུན་གྱི་གཙོ་བོ་སྟེ༔ པདྨ་བཛྲ་ཡབ་ཡུམ་འཁོར་བཅས་ལ༔ གསོལ་བ་
འདེབས་སོ་དངོས་གྲུབ་རྣམ་གཉིས་ཞུ༔ ཤར་ཕྱོགས་ཕོ་བྲང་རི་བོ་ཏ་ལ་ན༔ རིག་
མཆོག་དག་པ་ཡེ་ཤེས་ལྷ་ཡི་སྐུ༔ བྷུདྡྷ་ཐོད་ཕྲེང་ཡབ་ཡུམ་འཁོར་བཅས་ལ༔ གསོལ་
བ་འདེབས་སོ་དངོས་གྲུབ་རྣམ་གཉིས་ཞུ ལྷོ་ཕྱོགས་རི་བོ་གྱད་ཀྱི་ཕོ་བྲང་ན༔ བདེ་
གཤེགས་རྣམས་ཀྱི་དགོངས་པ་རྫོགས་པའི་དཔལ༔ མི་བསྐྱོད་རྡོ་རྗེ་ཡབ་ཡུམ་འཁོར་
བཅས་ལ༔ གསོལ་བ་འདེབས་སོ༴ ནུབ་ཕྱོགས་སོ་ས་གླིང་གི་ཕོ་བྲང་ན༔ སྣང་སྲིད་
ཡོངས་ལ་མངའ་དབང་མཛད་པ་པོ༔ པདྨ་དབང་ཆེན་ཡབ་ཡུམ་འཁོར་བཅས་ལ༔
གསོལ་བ་འདེབས་སོ༴ བྱང་ཕྱོགས་མ་ག་ཏ་ཡི་ཕོ་བྲང་ན༔ དཔའ་བོ་དཔའ་མོ་རིག་
འཛིན་ཡོངས་ཀྱི་གཙོ༔ ཐོད་པ་རྩལ་ཆེན་ཡབ་ཡུམ་འཁོར་བཅས་ལ༔ གསོལ་བ་
འདེབས་སོ༴ དུར་ཁྲོད་བསིལ་བ་ཚལ་གྱི་ཕོ་བྲང་ན༔ ལྷ་སྲིན་དྲེགས་པ་ཡོངས་ཀྱི་
གཙོ་བོ་སྟེ༔ གུ་རུ་དྲག་པོ་ཡབ་ཡུམ་འཁོར་བཅས་ལ༔ གསོལ་བ་འདེབས་སོ༴ དགའ་
བ་ཚལ་གྱི་ཕོ་བྲང་ཆེན་པོ་རུ༔ གནས་དང་ཡུལ་དང་དུར་ཁྲོད་ཀུན་གྱི་བདག༔ ཐོད་
པ་དུམ་བུ་ཡབ་ཡུམ་འཁོར་བཅས་ལ༔ གསོལ་བ་འདེབས་སོ༴ དབང་ཆེན་ཟླ་གམ་
རབ་གཏུམ་ཕོ་བྲང་མཿ སྣང་སྲིད་ཐམས་ཅད་ཟིལ་གྱི་གནོན་མཛད་པ༔ རྟ་མགྲིན་
ཡབ་ཡུམ་འཁོར་དང་བཅས་པ་ལ༔ གསོལ་བ་འདེབས་སོ༴ ལྕང་ལོ་ཅན་གྱི་ཕོ་བྲང་
96



སྔོན་འགྲོ་ཆོས་སྤྱོད་སོགས་ཀྱི་སྐོར།
དམ་པ་ན༔ རྩལ་འཆང་སྔགས་ཀྱི་བདག་པོ་མཐུ་སྟོབས་ཅན༔ ལག་ན་རྡོ་རྗེ་ཡབ་
ཡུམ་འཁོར་བཅས་ལ༔ གསོལ་བ་འདེབས་སོ༴ ཡི་དམ་ལྷ་ཚོགས་ཐམས་ཅད་འདུས་
པའི་གཙོ༔ ཞི་ཁྲོ་འབར་བ་དངོས་གྲུབ་ཀུན་གྱི་བདག༔ ཡི་དམ་ལྷ་ཚོགས་རྣམས་ལ་
གསོལ་བ་འདེབསཿ མཆོག་དང་ཐུན་མོང་དངོས་གྲུབ་སྩལ་དུ་གསོལཿ ཅེས་པས་ཡི་
དམ་ལ་གསོལ་བ་གདབ༔ ཧཱི༔ ཨུ་རྒྱན་རང་བྱུང་དུར་ཁྲོད་ཆེན་པོ་ན༔ དངོས་གྲུབ་
གཏེར་བདག་མཁའ་འགྲོ་ཀུན་གྱི་གཙོ༔ སངས་རྒྱས་མཁའ་འགྲོའི་ཚོགས་ལ་གསོལ་
བ་འདེབས༔ བདེ་སྟོང་ཡེ་ཤེས་འབར་བར་མཛད་དུ་གསོལ༔ ཤར་ཕྱོགས་དཀར་
གསལ་དག་པའི་ཕོ་བྲང་ན༔ ཞི་བའི་ལས་མཛད་མི་ཟད་སྤྲིན་འཕྲོ་མ༔ རྡོ་རྗེ་མཁའ་
འགྲོའི་ཚོགས་ལ་གསོལ་བ་འདེབས༔ རྐྱེན་ངན་བར་ཆད་ཞི་བར་མཛད་དུ་གསོལ༔
ལྷོ་ཕྱོགས་དག་པ་བདེ་ཆེན་གཞལ་ཡས་ན༔ རྒྱས་པའི་ལས་མཛད་འདོད་ཡོན་ལོངས་
སྤྱོད་བདག༔ རིན་ཆེན་མཁའ་འགྲོའི་ཚོགས་ལ་གསོལ་བ་འདེབས༔ ཚེ་དབང་ལོངས་
སྤྱོད་རྒྱས་པར་མཛད་དུ་གསོལ༔ ནུབ་ཕྱོགས་ཤེར་རབ་གསང་བའི་ཕོ་བྲང་ན༔ དབང་
གི་ལས་མཛད་འདོད་ཁམས་གཙོ་མོ་སྟེ༔ པདྨ་མཁའ་འགྲོའི་ཚོགས་ལ་གསོལ་བ་
འདེབས༔ དགའ་བཞི་ཡེ་ཤེས་བསྐྱེད་པར་མཛད་དུ་གསོལ༔ བྱང་ཕྱོགས་དུར་ཁྲོད་
རབ་འཇིགས་ཕོ་བྲང་ན༔ དྲག་པོའི་ལས་མཛད་དགྲ་བགེགས་རུ་ཏྲ་འདུལཿ ལས་
ཀྱི་མཁའ་འགྲོའི་ཚོགས་ལ༔ བར་ཆད་བདུད་ཚོགས་འདུལ་བར་མཛད་དུ་གསོལ༔
ཕྲིན་ལས་ཡོངས་ལ་དབང་བསྒྱུར་མཁའ་འགྲོའི་ཚོགས༔ གདུག་པ་འདུལ་མཛད་མི་
བཟད་སྤྲིན་འཕྲོ་མ༔ མ་མོ་མཁའ་འགྲོའི་ཚོགས་ལ་གསོལ་བ་འདེབས༔ མི་མཐུན་
ཕྱོགས་རྣམས་མེད་པར་མཛད་དུ་གསོལཿ ཅེས་པས་མཁའ་འགྲོ་ལ་གསོལ་བ་གདབ་
པ་ལ་སོགས་ཏེ་གསོལ་འདེབས་རྒྱས་པའོ༔ བསྡུས་པ་ནི༔ ཧཱུྃ༔ དུས་གསུམ་སངས་
རྒྱས་ཀུན་གྱི་ངོ་བོ་ཉིད༔ བྱིན་རླབས་རྩ་བ་ཨུ་རྒྱན་ཆོས་ཀྱི་རྗེ༔ འགྲོ་མགོན་པདྨ་འབྱུང་
97



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གནས་སྤྲུལ་པའི་སྐུ༔ དྲིན་ཆེན་བླ་མ་མཆོག་ལ་གསོལ་བ་འདེབས༔ ཧྲི༔ ཞི་ཁྲོ་ཡི་
དམ་འདུས་པའི་རང་བཞིན་ཅན༔ དངོས་གྲུབ་རྩ་བ་ཐུགས་རྗེ་སྤྱན་རས་གཟིགས༔
རྟ་མགྲིན་དབང་ཆེན་འཁོར་འདས་སྤྱི་དཔལ་གཙོ༔ ཡི་དམ་ལྷ་ཚོགས་རྣམས་ལ་གསོལ་
བ་འདེབས༔ ཧཱུྃ༔ མ་མོ་མཁའ་འགྲོ་ཡོངས་ཀྱི་གཙོ་མོ་སྟེ༔ བར་ཆད་སེལ་མཛད་རྡོ་
རྗེ་ཕག་མོའི་སྐུ༔ རིགས་ཀྱི་ལྷ་མོ་གསང་བ་ཡེ་ཤེས་དབྱིངས༔ མ་མོ་མཁའ་འགྲོའི་
ཚོགས་ལ་གསོལ་བ་འདེབས༔ ཧཱུྃ༔ བླ་མ་ཡི་དམ་མཁའ་འགྲོའི་ཚོགས་རྣམས་ལ༔
བདག་གཞན་རབ་གུས་གདུང་བས་གསོལ་བ་འདེབས༔ ཁྱེད་ཀྱི་ཡེ་ཤེས་ཐུགས་རྗེའི་
བྱིན་རླབས་ཀྱིས༔ མི་རྟོག་ཏིང་འཛིན་ཡེ་ཤེས་བསྐྱེད་དུ་གསོལ༔ ཉམས་རྟོགས་རིག་
པའི་རྩལ་ཆེན་སྤུར་དུ་གསོལ༔ སྐུ་གསུམ་ཞིང་ཁམས་འབྱོང་བར་མཛད་དུ་གསོལ༔
བསྐྱེད་རྫོགས་བདེན་གཉིས་འབྲས་བུ་ཁོང་ཆུད་ཅིང་༔ ཕྱིར་མི་ལྡོག་པའི་ས་ཆེན་ཐོབ་
ནས་ཀྱང་༔ སེམས་ཅན་ཐམས་ཅད་སངས་རྒྱས་མ་ཐོབ་བརཿ འགྲོ་བའི་དོན་གཉིས་
ལྷུན་གྲུབ་འབྱུང་བར་ཤོག༔ ཅེས་པས་གསོལ་བ་གདབ༔ ཕུར་ཚུགས་སུ་གདབ་པ་ནི༔
མོས་གུས་རྩེ་གཅིག་པའི་སྒོ་ནས༔ ཧཱུྃ༔ དུས་གསུམ་གྱི་བླ་མ་ཡི་དམ་མཁའ་འགྲོ་
སངས་རྒྱས་བྱང་ཆུབ་སེམས་དཔའ་ཐམས་ཅད་ཀྱི་སྐུ་གསུང་ཐུགས་ཡོན་ཏན་ཕྲིན་
ལས་ཐམས་ཅད་ཀྱི་ངོ་བོར་གྱུར་ཅིང་མཛད་པའི་ཕྲིན་ལས་ལ་ཐ་དད་མི་མངའ་བར་
གྱུར་བ་ཨུ་རྒྱན་ཆེན་པོ་གུ་རུ་པདྨ་འབྱུང་གནས་ལ་གསོལ་བ་འདེབས་སོ༔ ལུས་ངག་
ཡིད་གསུམ་སྨིན་ཅིང་གྲོལ་བར་མཛད་དུ་གསོལ༔ ཞེས་ཕུར་ཚུགས་སུ་མི་ཕྱེད་པའི་
དད་པ་མོས་གུས་ཐུན་མོང་མ་ཡིན་པ་རྒྱུད་ལ་ལྷང་ལྷང་མ་སྐྱེས་ཀྱི་བར་དུ་གསོལ་བ་
གདབ་བོ༔ དེ་ནས་སྨོན་ལམ་གདབ་པ་ནི༔ གནས་སྐབས་ཀྱི་སྨོན་ལམ༔ ན་མོ༔ བླ་
མ་ཡི་དམ་མཁའ་འགྲོའི་ཚོགས་རྣམས་དང་༔ ཕྱོགས་བཅུ་དུས་གསུམ་བདེ་གཤེགས་
བཅོམ་ལྡན་འདས༔ སྐྱབས་གནས་དཀོན་མཆོག་རིན་ཆེན་རྣམ་པ་གསུམ༔ ཐུགས་
98



སྔོན་འགྲོ་ཆོས་སྤྱོད་སོགས་ཀྱི་སྐོར།
རྗེ་བརྩེ་བས་བདག་ལ་དགོངས་སུ་གསོལ༔ འཕགས་མཆོག་ཁྱོད་ཀྱི་ཐུགས་རྗེའི་བྱིན་
རླབས་དང་༔ རྒྱལ་བ་སྲས་བཅས་བདེན་པའི་བྱིན་རླབས་དང་༔ སྔགས་འཆང་རིག་
འཛིན་རྣམས་ཀྱི་བདེན་པ་དང་༔ བདག་གི་ལྷག་བསམ་རྣམ་དག་བདེན་པ་ཡིས༔ ཚེ་
འདིར་རྒྱལ་བའི་དཀྱིལ་འཁོར་དམ་ཚིག་ཅན༔ བླ་མ་ཡི་དམ་མཁའ་འགྲོ་ཆོས་སྐྱོང་
བཅས༔ འཁོར་དང་བཅས་པ་དེ་དག་ཐམས་ཅད་ཀྱིས༔ དབང་བསྐུར་བྱིན་གྱིས་བརླབ་
པར་མཛད་དུ་གསོལ༔ ལུས་ངག་ཡིད་གསུམ་བསྲུང་ཞིང་བསྐྱབ་ཏུ་གསོལ༔ ལྷ་ཀླུ་
གནོད་སྦྱིན་དྲི་ཟ་ལ་སོགས་པའི༔ འབྱུང་པོ་མི་དང་མི་མིན་བདུད་ཀྱི་ཚོགས༔ གདོན་
བགེགས་ཀུན་ལས་ཐར་བར་མཛད་དུ་གསོལ༔ རླུང་དང་མཁྲིས་པ་བད་ཀན་འདུས་
པ་དང་༔ མཛེ་དང་འགོ་བའི་ནད་ལ་སོགས་པ་ཡི༔ ནད་ཀྱི་རིགས་སུ་གྱུར་པ་ཐམས་
ཅད་ལ༔ ཐར་བར་མཛད་ཅིང་ཀུན་ནས་བསྲུང་དུ་གསོལ༔ གློ་བུར་ཡེ་འགྲོགས་དུས་
མིན་འཆི་བ་དང་༔ ཕྱོགས་ངན་འདྲེ་ལྔ་བདུད་གཅོད་ལ་སོགས་པ༔ ཕྱི་དང་ནང་གི་
རྐྱེན་ངན་བར་ཆད་རྣམསཿ ཐམས་ཅད་མེད་ཅིང་ཞི་བར་མཛད་དུ་གསོལ༔ མི་ཁ་སྨྲ་
མཆུ་དགྲ་དང་ཆོམ་རྐུན་དང་ ཕ་རོལ་བསམ་སྦྱོར་ངན་པའི་བྱད་སྟེམས་དང་༔ སྦྱོར་
བ་རྩུབ་ཅིང་ཉེ་བར་འཚེ་ལ་སོགས༔ མི་མཐུན་ཕྱོགས་ངན་ཐམས་ཅད་བཟློག་ཏུ་
གསོལ༔ ལས་དང་ཉོན་མོངས་བག་ཆགས་སྒྲིབ་པ་དང་༔ མི་ཤེས་རྨོངས་དང་ཤེས་
བྱའི་སྒྲིབ་པ་སོགས༔ ལུས་ངག་ཡིད་གསུམ་སྡིག་སྒྲིབ་ཅི་མཆིས་པ༔ ཐམས་ཅད་བྱང་
ཞིང་དག་པར་མཛད་དུ་གསོལ༔ ཚེ་དང་བསོད་ནམས་དཔལ་འབྱོར་སྙན་གྲགས་དང་༔
ལོངས་སྤྱོད་དབང་ཐང་གཟི་བརྗིད་ལ་སོགས་པ༔ བཀྲ་ཤིས་བདེ་ལེགས་དགེ་བ་ཕུན་
སུམ་ཚོགསཿ ཐམས་ཅད་དར་ཞིང་རྒྱས་པར་མཛད་དུ་གསོལ༔ ཚེ་འདིར་བདག་གི་
ལུས་ངག་ཡིད་གསུམ་གྱིས༔ དཀར་པོ་དགེ་བའི་ལས་རྣམས་ཅི་བསགས་པ་༔ དེ་དག་
ཐམས་ཅད་མྱུར་དུ་མཐར་ཕྱིན་ཅིང་༔ འབྲས་བུ་མི་ཟད་རྒྱ་ཆེར་འཕེལ་བར་ཤོག༔
99



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
མཐར་ཐུག་གི་སྨོན་ལམ༔ གཞན་ཡང་ཇི་ལྟར་སྔོན་གྱི་བདེ་གཤེགས་དང་༔ ས་ཆེན་
པོ་ལ་རབ་ཏུ་བཞུགས་པ་ཡི༔ བྱང་སེམས་རྣམས་ཀྱིས་ཇི་ལྟར་ཐུགས་བསྐྱེད་པ༔ དེ་
ལྟར་བདག་ཀྱང་བྱང་ཆུབ་མཆོག་སེམས་བསྐྱེད༔ སེམས་ཅན་མ་གྲོལ་བ་རྣམས་དགྲོལ་
བ་དང་༔ འགྲོ་བ་མ་བསྒྲལ་བ་རྣམས་བསྒྲལ་བ་དང་༔ དབུགས་མ་དབྱུང་རྣམས་
དབུགས་ནི་དབྱུང་བྱ་ཞིང་༔ ཡོངས་སུ་མྱ་ངན་འདས་ལ་འགོད་པར་བགྱི༔ འདས་དང་
མ་བྱོན་ད་ལྟར་བྱུང་བ་ཡི༔ བྱང་ཆུབ་སེམས་དཔའ་རྣམས་ཀྱི་བསླབ་པའི་གཞི༔ སྒོ་
གསུམ་སྡོམ་དང་དགེ་བ་ཆོས་སྡུད་དང་༔ སེམས་ཅན་དོན་བྱེད་ཚུལ་ཁྲིམས་སློབ་པར་
བགྱི༔ སྐྱེ་བ་འདི་དང་སྐྱེ་བ་གཞན་དག་ཏུ༔ སྦྱིན་དང་ཚུལ་ཁྲིམས་བསྒོམས་པ་ལས་
བྱུང་བ༔ དགེ་བའི་རྩ་བར་གྱུར་པ་ཅི་མཆིས་རྣམས༔ རྫོགས་པའི་སངས་རྒྱས་མྱུར་དུ་
ཐོབ་གྱུར་ཅིག༔ དེ་ལྟར་ཐོབ་པ་མ་གྱུར་བར་དུ་ཡང་༔ ཚེ་རབས་ནས་ནི་ཚེ་རབས་
ཐམས་ཅད་དུ༔ མཐོ་རིས་ལྷ་མིའི་གོ་འཕང་ཐོབ་གྱུར་ནས༔ མཐོ་རིས་ཡོན་ཏན་མཐའ་
དག་ལྡན་གྱུར་ཅིག༔ དགེ་བའི་བཤེས་གཉེན་དམ་པ་མཆོག་རྣམས་དང་༔ མཇལ་
ཞིང་དེ་ཡིས་རྗེས་སུ་བཟུང་ནས་ཀྱང་༔ ཐེག་པ་ཆེན་པོའི་ཆོས་ལ་ལོངས་སྤྱོད་ཅིང་༔
རང་གཞན་དོན་གཉིས་ལྷུན་གྲུབ་འབྱུང་བར་ཤོག༔ དེ་ཡང་ལེ་ལོ་གཡེང་བ་རབ་
སྤངས་ནས༔ ཐེག་ཆེན་བསྒྲུབ་པ་ཚུལ་བཞིན་བགྱིད་པ་དང་༔ ཡེངས་མེད་ཏིང་འཛིན་
མཆོག་ཏུ་རབ་གསལ་ཞིང་༔ ཁྱད་པར་ཅན་གྱི་རྟོགས་པ་སྐྱེ་བར་ཤོག༔ ལམ་གྱི་འགལ་
རྐྱེན་བར་ཆད་མི་འབྱུང་ཞིང་༔ རྡོ་རྗེ་མཆེད་དང་ལྕམ་དྲལ་ལ་སོགས་པཿ བླ་མེད་ཐེག་
ཆེན་ལམ་ཞུགས་གྲོགས་མཆོག་དང་༔ བཅས་ཏེ་མཐུན་རྐྱེན་ཕུན་སུམ་ཚོགས་གྱུར་
ཅིག༔ མཐར་ཐུག་བླ་མེད་ཡང་དག་རྫོགས་པ་ཡི༔ ཀུན་བཟང་དགོངས་པའི་ཀློང་དུ་
གྲོལ་གྱུར་ནས༔ ལྷུན་གྱིས་གྲུབ་པའི་ཕྲིན་ལས་དཔག་མེད་ལ༔ མངའ་བརྙེས་འགྲོ་
དོན་ཕུན་ཚོགས་འབྱུང་གྱུར་ཅིག༔ བར་དོའི་སྨོན་ལམ༔ གཞན་ཡང་བདག་ཉིད་ནམ་
100



སྔོན་འགྲོ་ཆོས་སྤྱོད་སོགས་ཀྱི་སྐོར།
ཞིག་མི་རྟག་ཅིང་༔ ཚེ་ཡི་དུས་བྱེད་གྱུར་པའི་ཚེ་ན་ཡང་༔ བླ་མ་ཡི་དམ་ཞི་ཁྲོའི་ཚོགས་
རྣམས་དང་༔ དམ་ཅན་རྒྱ་མཚོ་མཁའ་འགྲོ་ཐམས་ཅད་ཀྱིསཿ ནམ་མཁའི་ཁམས་
རྣམས་རབ་ཏུ་གང་བ་དང་༔ བར་སྣང་ལྷ་ཡི་བུ་དང་བུ་མོ་ཡིསཿ འོད་གསལ་འཇའ་
ཚོན་ལམ་ལ་བསུ་བྱས་ཤིང་༔ རོལ་མོའི་སྒྲ་དང་སྣ་ཚོགས་སྤོས་ཀྱི་དྲིསཿ ཀུན་ནས་
དགྱེས་པའི་ཚུལ་གྱིས་བསུ་བར་ཤོག༔ བར་དོར་སྐད་ཅིག་ཡུད་ཙམ་དེ་ཉིད་ལཿ མ་
ཡེངས་གནས་ལུགས་ཕྱིན་ཅི་མ་ལོག་པར༔ ཆོས་ཉིད་མཐོང་ནས་རྫུ་འཕྲུལ་སྣ་ཚོགས་
ཀྱིསཿ བར་དོའི་སེམས་ཅན་རྣམས་ལ་སྟོན་པར་ཤོག༔ ཡེ་ཤེས་ལྔ་ཡི་རང་འོད་ཤར་
ནས་ཀྱང་༔ ཆོས་ཉིད་རང་སྒྲ་མ་བུ་འཕྲོད་པ་དང་༔ ཐུགས་རྗེའི་ཟེར་གྱིས་ལམ་མཆོག་
སྒྲོད་བྱེད་ཅིང་༔ མ་ཡེངས་གནས་ལུགས་དོན་ལ་སྤྱོད་པར་ཤོག༔ རྒྱལ་བའི་ཞལ་
མཐོང་རྗེས་སུ་འཛིན་པ་དང་༔ ཆོས་གསུང་ཐོས་ཤིང་ལུང་བསྟན་མཛད་གྱུར་ཅིང༔
ཐུགས་རྗེའི་ཕྱག་བརྐྱངས་ཐར་པའི་ལམ་སྟོན་ཅིང་༔ ཤུལ་མཚོན་བདེ་བ་ཅན་གྱི་
ཞིང་ཁམས་སུ༔ བདག་གཞན་འབྲེལ་པར་བཅས་རྣམས་སྐྱེ་བར་ཤོག༔ དེར་སྐྱེས་
ནས་ཀྱང་རྟོགས་པའི་རིམ་པ་རྣམསཿ ཕྱིན་ཅི་མ་ལོག་གོང་ནས་གོང་འཕེལ་ཞིང་༔
རྫོགས་པའི་སངས་རྒྱས་རིན་ཆེན་ཐོབ་གྱུར་ཅིག༔ མྱུར་དུ་མངོན་པར་རྫོགས་པར་
སངས་རྒྱས་ནསཿ འགྲོ་བ་ཐམས་ཅད་འདྲེན་པའི་བླ་མ་དང་༔ སྟོན་པ་དཔལ་མགོན་
དམ་པར་བདག་གྱུར་ཅིག༔ སྐྱབས་རྟེན་དཔུང་གཉེན་དམ་པར་བདག་གྱུར་ནས༔
ཉོན་མོངས་བུད་ཤིང་སྲེག་པའི་མེ་དཔུང་དང་༔ ལས་ཀྱི་དྲི་མ་འཁྲུད་པའི་ཆུ་རྒྱུན་དང་༔
བག་ཆགས་སྤྲིན་དཔུང་གཏོར་བའི་རླུང་ཆེན་དང་༔ མ་རིག་མུན་སེལ་སྒྲོན་མེར་བདག་
གྱུར་ཅིག༔ འགྲོ་བའི་ཁ་ལོ་བསྒྱུར་བའི་དེད་དཔོན་མཆོག༔ སྡུག་བསྔལ་ཆུ་བོ་སྒྲོལ་
བའི་གྲུ་བོ་ཆེ༔ ཐར་ལམ་བྱང་ཆུབ་སྒྲོད་པའི་སྐྱ་བ་དང་༔ མི་གནས་གྲོང་ཁྱེར་མཆོག་
ཏུ་སྒྲོད་པ་ཡི༔ མགོན་པོ་དབང་ཕྱུག་དམ་པར་བདག་གྱུར་ཅིག༔ མདོར་ན་གནས་
，
101



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
སྐབས་མཐར་ཐུག་ཐམས་ཅད་དུ༔ བདེ་སྐྱིད་དཔལ་འབྱོར་ཕུན་སུམ་ཚོགས་གྱུར་
ཅིག༔ དགོས་འདོད་བསམ་པ་ཡིད་བཞིན་འགྲུབ་གྱུར་ནས༔ བདག་གཞན་དོན་
གཉིས་ལྷུན་གྲུབ་འབྱུང་བར་ཤོག ཅེས་པ་རྣམས་ཀྱིས་སྨོན་ལམ་གསུམ་པོ་བཏབ་
ནསཿ བསྔོ་བ་ནི༔ རང་གི་དོན་དུ༔ བདག་གིས་ཐོག་མ་མེད་ནས་ད་ལྟའི་བརཿ དགེ་
བའི་རྩ་བར་གྱུར་པ་ཅི་བསགས་དང་༔ ཕྱིན་ཆད་སོག་པར་འགྱུར་པ་ཐམས་ཅད་ནི༔
བདག་ཉིད་བྱང་ཆུབ་བསྒྲུབ་པའི་གྲོགས་སུ་བསྔོ༔ གཞན་དོན་དུ་དེ་ལྟར་བསྔོས་དང་སྔོ་
བར་འགྱུར་ལ་སོགསཿ འཁོར་འདས་ཀུན་གྱི་དགེ་བའི་རྩ་བ་རྣམསཿ འབྲས་བུ་མི་
ཟད་རྒྱ་ཆེར་འཕེལ་བ་གང་༔ རང་གཞན་སེམས་ཅན་ཐམས་ཅད་དོན་དུ་བསྔོ༔ ཐམས་
ཅད་ཀྱི་དོན་དུ་སྤྱིར་ བསྔོས་པ་ཉིད་ལས་གྱུར་པའི་བདེན་འབྲས་མཆོག༔ མཐར་ཐུག་
དོན་གྱི་དབྱིངས་སུ་གྱུར་པ་ཡང་༔ སྲིད་པར་གྱུར་པའི་སེམས་ཅན་ཐམས་ཅད་ནི༔
སངས་རྒྱས་མྱུར་དུ་འགྲུབ་པར་བྱ་ཕྱིར་བསྔོ༔ མ་ཕུལ་བའི་སྐྱོན་ནི༔ དེ་ལྟར་གྱུར་པ་
ཉིད་དམ༔ དེ་ལས་གཞན་པའི་མཎྜལ་ལ་སོགས་པ་འབུལ་བ་ནི༔ ཤིན་ཏུ་གལ་ཆེ་
ཞིང་༔ མ་ཕུལ་ན༔ ལུང་ལས༔ སྐྱེས་བུ་གང་དག་བླ་མེད་ཐེག་ཆེན་བསྒྲུབ་འདོད་
ཀྱང་༔ བླ་མ་ལྷ་ལ་གུས་པས་མཎྜལ་མ་ཕུལ་ན༔ འདོད་པའི་དོན་ཉིད་གཅིག་ཆར་
འགྲུབ་པར་མི་འགྱུར་ཞིང་༔ མཐར་ཐུག་ཞིང་ཁམས་བསྒྲོད་པའི་དུས་འགྱང་ངོ་༔ ཞེས་
འབྱུང་བའི་ཕྱིར་ཐར་པ་དང་ཐམས་ཅད་མཁྱེན་པ་མྱུར་དུ་འགྲུབ་པར་འདོད་པའི་སྐྱེས་
བུ་གང་དང་གང་ དུས་དང་རྣམ་པ་ཐམས་ཅད་མཎྜལ་འབུལ་བ་ལ་རབ་ཏུ་བརྩོན་
པ་གལ་ཆེའོ༔ སྐྱེས་བུ་གང་དག་རྩོལ་བ་དང་ལྡན་པས་མཎྜལ་ཕུལ་བའི་ཡོན་ཏན་
དང་བདེན་འབྲས་ནི༔ ལུང་ལས༔ ཡོན་ཏན་རྒྱ་ཆེར་སྐྱེད་བྱེད་པའི༔ མཎྜལ་ཕུལ་
བའི་དགེ་བ་གང་༔ འཕགས་པས་ཀྱང་ནི་བརྗོད་མི་སྤོབས༔ ཞེས་འབྱུང་བའི་ཕྱིར༔
གནས་སྐབས་སུ་ལོངས་སྤྱོད་ཕུན་སུམ་ཚོགས་པ་དང་ལྡན་ཞིང་༔ དབུལ་ཕོངས་ཀྱི་
102



སྔོན་འགྲོ་ཆོས་སྤྱོད་སོགས་ཀྱི་སྐོར།
སྡུག་བསྔལ་དང་བྲལ་ནསཿ འབྱོར་བ་ཆེན་པོ་འབྱུང་༔ བླ་མ་དམ་པ་ལ་མི་ཕྱེད་པའི་
དད་པ་དང་༔ ཐེག་པ་ཆེན་པོའི་ཆོས་ལ་ངེས་ཤེས་ཁྱད་པར་ཅན་རྒྱུད་ལ་སྐྱེ༔ འགྲོ་བ་
ཐ་དག་པའི་ཡིད་དུ་འོང་ཞིང་ཀུན་གྱིས་བཀུར་བར་འགྱུར༔ དུས་ཁྱད་པར་ཅན་ནམ་
བླ་མ་དཀོན་མཆོག་ལ་སོགས་པའི་རྟེན་ཁྱད་པར་ཅན་གྱི་དྲུང་དུ་གུས་པ་དང་ལྡན་པས་
མཎྜལ་ཚར་གཅིག་ཕུལ་བའི་བསོད་ནམས་ཀྱི་ཕུང་པོ་ནི་བསྐལ་པ་དཔག་ཏུ་མེད་པར་
བདེ་བར་གཤེགས་པའི་ཚོགས་དང་བཅས་པ་ཐམས་ཅད་ལ་ཕྱི་ནང་གི་མཆོད་གསོལ་
རྒྱ་ཆེན་པོ་ཉིད་བྱས་པ་བས་ལྷག་པའི་བསོད་ནམས་ཀྱི་དཔལ་འབྱོར་ཐོབ་པར་འགྱུར༔
ཅི་བསམ་པའི་དོན་ཐམས་ཅད་འགྲུབ༔ བསྐལ་པ་ནས་བསྐལ་པར་བསགས་པའི་
སྡིག་སྒྲིབ་ཉེས་ལྟུང་གི་ཚོགས་ཐམས་ཅད་བྱང་ཞིང་དག་པར་འགྱུར༔ མཎྜལ་ཚར་
གཅིག་ཕུལ་ནས་ཡིད་དད་པས་སྨོན་ལམ་ཅི་ལྟར་བཏབ་པ་ཐམས་ཅད་འབད་མེད་དུ་འགྲུབ༔
ཆོས་སྤྱོད་གཞན་ཐམས་ཅད་ཕྱོགས་གཅིག་ཏུ་དྲིལ་བའི་བསོད་ནམས་ལས༔ མཎྜལ་
ཕུལ་བའི་བསོད་ནམས་ཁྱད་པར་ཆེ་ཞིང་༔ ཏིང་ངེ་འཛིན་དང་རྟོགས་པ་ཁྱད་པར་
ཅན་རྒྱུད་ལ་སྐྱེ༔ ཚེ་ཕྱི་མ་ལ་སོགས་པ་མཐར་ཐུག་རང་ཉིད་ཇི་ལྟར་འདོད་པའི་ལོངས་
སྤྱོད་དང་དཔལ་འབྱོར་ཐོབ་ཅིང་ཞིང་ཁམས་སྒྲོད་པར་་འགྱུར༔ བདེ་བར་གཤེགས་
པ་ཐམས་ཅད་ཀྱིས་དགོངས་པར་འགྱུར་བ་ལ་སོགས་པའི་བསོད་ནམས་ཀྱི་ཕུང་པོ་
གང་གིས་ཀྱང་དཔག་པར་མི་ནུས་སོ༔ འབུལ་བའི་ཚེ་ན་ཡང་༔ ལུས་ངག་ཡིད་གསུམ་
གུས་པ་དང་ལྡན་པས་འབུལ་ཞིང་༔ མཎྜལ་ཉིད་དང་དེའི་ཚོམ་བུ་ལ་སོགས་པ་རྣམས་
ཀྱང་༔ གས་པ་དང་༔ ཆག་པ་དང་༔ གྲུམ་པ་ལ་སོགས་ཏེ༔ སྐྱོན་ཅན་མ་ཡིན་ཞིང་༔
ཡིད་དུ་འོང་བ་གུང་ཐང་དང་ལྡན་པ་མཛེས་པའི་ཁྱད་པར་དུ་མ་དང་ལྡན་པ་ལ་སོགས་
ཏེ༔ ལེགས་པ་ཁོ་ན་ཡིད་འཕྲོག་ནུས་པ་བྱ་ཞིང་མ་གུས་པ་དང་༔ དབང་ཡོད་འགྲན་
སེམས་ཞེ་འདོད་ལ་སོགས་ཆོས་བརྒྱད་ཀྱི་རྣམ་པ་མ་ཡིན་པརཿ དད་པ་དང་མོས་
103



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གུས་ལ་སོགས་པས་འབུལ་བ་གལ་ཆེའོ༔ མཎྜལ་དེ་ལྟར་ཕུལ་བའི་དུས་ཉིད་ཀྱང་༔
ལུང་ལས༔ ལྷ་དང་བླ་མ་ནམ་དྲན་དུས་ཉིད་དམ༔ ཚོགས་པ་རྒྱ་མཚོའི་དབུས་ན་
ཆོས་སྤེལ་ཚེ༔ ཆོས་སྤྱོད་ཀུན་གྱི་གཙོ་བོ་མཎྜལ་འབུལཿ ཞེས་པསཿ དཔལ་ལྡན་བླ་
མ་དམ་པ་ལ་སོགས་པས༔ ཐེག་པ་ཕྱི་ནང་གི་དབང་ཆོས་ཁྲིད་གསུངས་པའི་དུས་
དང་༔ ཆོས་སྤྱོད་ཀྱི་ཚེ་ནང་ནུབ་ཏུ་དུས་གསུམ་ལ་སོགས་པའམ༔ ཆོ་གའི་རིགས་
གྱུར་གང་བྱེད་ཀྱི་ཐོག་མར་མཎྜལ་འབུལ༔ ཡི་དམ་ལྷ་དང་བླ་མ་དཀོན་མཆོག་དང་༔
རྡོ་རྗེ་སློབ་དཔོན་ལ་སོགས་པ་རང་ཉིད་དང་ཆོས་འབྲེལ་བ་སྣ་གཅིག་ཙམ་ཡོད་པའི་
བླ་མ་དང་༔ སློབ་དཔོན་ནམ་དྲན་པའི་ཚེ་དང་༔ མཆེད་དང་ལྕམ་དྲལ་རྡོ་རྗེ་སྤུན༔
ནམ་དྲན་པའི་ཚེ་དང་༔ གནས་དང་ཡུལ་དང་སྐུ་གསུང་ཐུགས་ཀྱི་རྟེན་ཁྱད་པར་ཅན་
བཞུགས་པའི་གནས་དང་༔ ཆོ་ག་ཟབ་མོ་དང་༔ དབང་ཆོས་ཞུས་པའི་དུས་ལ་སོགས་
པ་ནམ་དྲན་པའི་ཚེ་དང་༔ དེ་རྣམས་ཀྱི་གླེང་མོ་བྱེད་པའི་ཚེ༔ གདུང་ཤུགས་མོས་གུས་
ཕུ་དུད་དང་ལྡན་པསཿ མཎྜལ་དངོས་སུ་འབྱོར་པའ༔ མ་འབྱོར་ཀྱང་ཡིད་ཀྱི་སྤྲུལ་
བར་དམིགས་ཤིང་དབུལ་བར་བྱའོ༔ དེའི་དུས་དེ་ཉིད་དུ་གསོལ་བ་གདབ་པ་དང་༔
སྨོན་ལམ་ལ་སོགས་པ་གཞུང་འདི་ཉིད་ལས་བྱུང་བའམ༔ གཞན་ལས་འབྱུང་བ་
རྣམས་ཀྱང་ཚུལ་ཤེས་པ་དང་ལྡན་པས་རིམ་པ་ལྟར་བྱའོ༔ དེ་ལྟར་བྱས་པའི་བསོད་
ནམས་ཀྱི་ཕུང་པོ་ནི༔ གོང་ནས་བཤད་པ་ལྟར་འབྱུང་བར་འགྱུར་བ་ལ་སོམ་ཉི་
མེད་དོ༔ དེ་བས་ན་ཕྱི་རབས་ཀྱི་སྐྱེས་བུ་དམ་པ་རྣམས་ཀྱིས་མཎྜལ་འབུལ་བ་ལ་
རབ་ཏུ་བརྩོན་པར་གྱིས་ཤིག༔ ས་མ་ཡཱ༔ མཎྜལ་འབུལ་བའི་རིམ་པ་ཚུལ་བདུན་མ་
ཡིད་བཞིན་ནོར་བུ་ཞེས་བྱ་བ་མངའ་བདག་ཡབ་སྲས་ཀྱི་དོན་དུ༔ སློབ་དཔོན་པདྨས་
བྲེ་གུ་དགེ་འུར་མཛད་པ་ལསཿ བློ་དམན་མཚོ་རྒྱལ་བདག་གིས་ཕྱི་རབས་ཀྱི་དོན་དུ་
ཡི་གེར་བྲིས་ཏེ་རིན་པོ་ཆེའི་གསང་གཏེར་དུ་སྨྲས་པའོ༔ སྐྱེས་བུ་ལས་ཅན་ཨུ་རྒྱན་
104



སྔོན་འགྲོ་ཆོས་སྤྱོད་སོགས་ཀྱི་སྐོར།
གསུང་གི་སྲས་དང་འཕྲད་པར་ཤོག༔ སྤས་རྒྱ༔ གཏད་རྒྱ༔ གཏེར་རྒྱ༔ ས་མ་ཡཱ༔ རྒྱ་
རྒྱ་རྒྱ༔ དྷ་ཐིམ༔ མཎྜལ་ཚོམ་བུ་ནི༔ བླ་མའི་མཎྜལ་ཚོམ་བུ་རིན་པོ་ཆེ་ལས་བྱས་ཤིང་༔
ནང་དུ་སྨན་སྣ་ཚོགས་བླུག་པའི་བུམ་པ་བཟང་པོ་དང་༔ འཁོར་ལོ་དང་རིན་ཆེན་
པདྨ་རྒྱ་གྲམ་གཏེར་གྱི་བུམ་པ་ལ་སོགས་པ་བཟོས་ཤིང་༔ རིན་པོ་ཆེའི་ཕྲ་ཡོད་པར་
བྱ༔ དེ་ལྟར་མ་གྲུབ་ན་སྨན་ཉིད་ཀྱི་ལྡེ་གུ་ལ་བྱ་ཞིང་༔ དེ་ཡང་མ་གྲུབ་ན༔ ཤིང་དང་
ས་འདམ་ལས་བྱས་ཤིང་༔ སྨན་དང་རྩི་ལེགས་པར་བྱུག༔ ཡི་དམ་གྱི་མཎྜལ་ཚོམ་བུ་
ནི༔ རིན་པོ་ཆེ་གང་འཛོམ་གྱི་གཟུགས་ཀྱང་ཇི་ལྟར་མཛེས་པར་བྱ༔ ཌཱཀྐིའི་མཎྜལ་
ཚོམ་བུ་ནི༔ འབྲུ་སྣ་ཚོགས་པ་ལ་བྱ་སྟེ་ཚུལ་ཇི་ལྟར་འབྱོར་ཞིང་འོས་པར་བྱའོ༔ ས་
མ་ཡཱ༔ བན་བཙུན་སངས་རྒྱས་གླིང་པས་པུ་རི་ཕུག་མོ་ཆེ་ནས་བཏོན་པའོ༔ མངྒལཾ།
105



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཨོྃ༔ བླ་མ་དགོངས་པ་འདུས་པ་ལསཿ བཟའ་བཏུང་
ཚོགས་སུ་བསྒྱུར་བ་འཚོ་བ་ཟས་ཀྱི་རྣལ་
འབྱོར་བདུད་རྩིའི་ཐིགས་པ་
བཞུགས་སོ༔
ཨཾ ༔ ༔གྷཝ།གྲུབུཎསཱབྷ།:ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ རྒྱུ་བསོད་ནམས་ཀྱི་ཚོགས་
བསགས་པ་ལ་བརྟེན་ནསཿ འབྲས་བུ་ཡེ་ཤེས་ཀྱི་ཚོགས་བསྒྲུབ་པར་འདོད་པས༔
འཚོ་བ་ཟས་ཀྱི་རྣལ་འབྱོར་ལ་བརྩོན་པར་བྱ་བ་ནི༔ ནང་ནུབ་དུས་གསུམ་གྱི་བཟའ་
བཏུང་ལ་སོགས་པའམ༔ ཚོགས་ཀྱི་མཆོད་པ་དང་བཟའ་བཏུང་གི་རིགས་ལ་ལོངས་
སྤྱོད་པའི་ཚེ༔ སྔར་ནས་ལྷའི་རྣལ་འབྱོར་བསྐྱེད་རིམ་ལ་གནས་པའམ༔ དེ་ལྟར་གྱི་
དུས་མ་ཡིན་ཀྱང་༔ རང་ཉིད་སྐད་ཅིག་གིས་ཀྲོང་བསྐྱེད་ཀྱི་ཡི་དམ་གྱི་ལྷར་གསལ་
བསཿ སྙིང་པོ་སྐབས་དང་སྦྱར་ཏེ་ཅི་རིགས་པར་བཟླས་ལཿ མདུན་དུ་བཤམས་
པའི་མཆོད་རྫས་བཟའ་བའི་རིགས་ཐམས་ཅད་ལ་ལག་པ་གཡས་པས་རེག་ཅིང་
ཨོ་ཞེས་བརྗོད་པས་ཐབས་ཀྱི་བདུད་རྩིར་བསྒྱུར༔ བཏུང་བའི་རིགས་ཐམས་ཅད་ལ་
ལག་པ་གཡོན་པས་རེག་ཅིང་༔ wཞེས་བརྗོད་པས་ཤེས་རབ་ཀྱི་བདུད་རྩིར་བསྒྱུར
ཐམས་ཅད་ལ་ལག་པ་གཉིས་ཀས་རེག་ཅིང་༔ ཧཱུྃ་ཞེས་བརྗོད་པསཿ ལོངས་སྤྱོད་ཀྱི་
རྫས་ཐམས་ཅད་ཐབས་དང་ཤེས་རབ་གཉིས་སུ་མེད་པའི་ཟག་མེད་ཀྱི་བདུད་རྩིར་
མེར་གྱིས་གྱུར་པར་དམིགས༔ ལག་པ་གཉིས་ཀྱིས་འབར་བའི་ཕྱག་རྒྱ་བསྟན་ལ༔
ཨོཾ་ཨཱ༔ཧཱུྃ་ཧ་ཧོ་ཧི༔ ས་མ་ཡཱ་ཛ་ཛཞེས་བརྗོད་པ་ཙམ་གྱིས༔ བླ་མ་ཡི་དམ་མཁའ་
འགྲོ་དམ་ཅན་སྲུང་མ་དང་བཅས་པ་ཐམས་ཅད་ཐིབ་ཐིབ་བྱོན་ནས་རང་ལ་ཐིམ་སྟེ༔
106



སྔོན་འགྲོ་ཆོས་སྤྱོད་སོགས་ཀྱི་སྐོར།
རང་གི་ལུས་འདི་བླ་མ་ཡི་དམ་མཁའ་འགྲོ་ཆོས་སྐྱོང་སྲུང་མ་དང་བཅས་པའི་ཕོ་བྲང་
དུ་ལམ་གྱིས་བསྐྱེད་ལ༔ དད་ཅིང་གདུང་བས་ཐལ་མོ་སྦྱར་ལ་འདི་སྐད་དོ༔ ཧཱུྃ་ཧཱི
བདེ་བར་གཤེགས་པ་བཅོམ་ལྡན་འདསཿ འགྲོ་མགོན་བླ་མ་ཆོས་ཀྱི་རྗེ༔ སློབ་དཔོན་
པདྨར་བཅས་པ་ལ༔ རབ་གུས་དང་བར་གསོལ་བ་འདེབས༔ བླ་མ་སངས་རྒྱས་ཆོས་
ཀྱི་སྐུ༔ བླ་མ་བདེ་ཆེན་ལོངས་སྤྱོད་རྫོགསཿ བླ་མ་སྤྲུལ་སྐུ་འགྲོ་བའི་མགོན༔ སྐུ་གསུམ་
བླ་མ་མཆོག་ལ་འདུད༔ སྐུ་ཡི་ཡེ་ཤེས་གཟི་བརྗིད་ཆེ༔ ཚངས་པའི་གསུང་དབྱངས་
ཆོས་སྒྲ་སྒྲོགས༔ ཐུགས་རྗེ་ཆོས་དབྱིངས་མཁའ་ལྟར་ཁྱབ༔ སྐུ་གསུང་ཐུགས་ལ་ཕྱག་
འཚལ་བསྟོད༔ ཁྱེད་ཀྱི་མཁྱེན་བརྩེའི་ཡེ་ཤེས་ཀྱིས༔ བདག་སོགས་མོས་པའི་བུ་
རྣམས་ལ༔ རྗེས་སུ་བཟུང་ཞིང་བྱིན་བརླབས་ནས༔ སྨིན་ཅིང་གྲོལ་བར་མཛད་དུ་
གསོལ༔ ཧཱུྃ་ཧཱུྃ༔ ཞི་དང་ཁྲོ་སོགས་ཡབ་ཡུམ་སྲས༔ གར་དགུའི་ཉམས་ལྡན་སྟོབས་
པོ་ཆེ༔ ཡིད་བཞིན་གཏེར་བདག་དགོས་འདོད་འབྱུང་༔ ཡི་དམ་ལྷ་ལ་གསོལ་བ་
འདེབས༔ ཞི་བ་ཐུགས་རྗེ་ཆེ་ལྡན་ཞིང་༔ ཁྲོ་བོ་སྟོབས་ཆེན་བདུད་དཔུང་འཇོམས༔
ཞི་ཁྲོ་འབར་བ་དངོས་གྲུབ་བདག༔ དཀྱིལ་འཁོར་ལྷ་ཚོགས་རྣམས་ལ་འདུད༔ ཞི་
ཚོགས་དར་དང་རིན་ཆེན་བརྒྱད༔ ཁྲོ་ཚོགས་རབ་འཇིགས་དུར་ཁྲོད་ཆས༔ ཀུན་
ཀྱང་རྣམ་འགྱུར་བསམ་མི་ཁྱབ༔ ཞི་ཁྲོ་ཡབ་ཡུམ་རྣམས་ལ་བསྟོད༔ ཡི་དམ་རྒྱལ་
བའི་དཀྱིལ་འཁོར་ལྷ༔ ཁྱེད་ཞབས་བརྩེ་བའི་ཐུགས་རྗེ་ཡིསཿ རྣལ་འབྱོར་སྒྲུབ་པ་
པོ་རྣམས་ལ༔ དངོས་གྲུབ་རྣམ་གཉིས་སྩལ་དུ་གསོལ༔ ཧཱུྃ་ཧཱུྃ༔ མ་སྲིང་མཁའ་འགྲོ་
དམ་ཅན་ཚོགསཿ རྣལ་འབྱོར་གྲོགས་མཛད་ཕྲིན་ལས་བདག༔ བསྟན་པ་སྲུང་ཞིང་
རྫུ་འཕྲུལ་སྟོན༔ ཌཱཀྐི་རྣམས་ལ་གསོལ་བ་འདེབས༔ མ་མོ་མཁའ་འགྲོ་རྒྱ་མཚོ་ཀུན༔
རྣལ་འབྱོར་ལུས་དང་གྲིབ་ལྟར་འགྲོགས༔ སྤྲུལ་དང་ཡང་སྤྲུལ་བསམ་མི་ཁྱབ༔ ཕྲིན་
ལས་མངའ་བདག་རྣམས་ལ་འདུད༔ ཀུན་ཀྱང་རྣམ་འགྱུར་གར་སྟབས་འཁྱུགས༔
I07



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
མཐུ་སྟོབས་རྩལ་ལྡན་ལོག་འདྲེན་འདུལ༔ སྟེང་འོག་བར་གསུམ་ཕྱོགས་བཅུར་རྒྱུག༔
ཌཀྐི་ཤུགས་འགྲོར་བཅས་ལ་བསྟོད༔ རྣལ་འབྱོར་གྲོགས་མཛད་བསྟན་སྲུང་རྣམས༔
ཞི་རྒྱས་དབང་དང་མངོན་སྤྱོད་སོགས༔ སྣ་ཚོགས་ཕྲིན་ལས་མ་ལུས་ཀུན༔ དུས་
འདིར་འགྲུབ་པར་མཛད་དུ་གསོལ༔ ཧཱུྃ་ཧཱི༔ བླ་མ་རྣམས་དང་ཡི་དམ་ལྷ༔ ཞི་ཁྲོ་འབར་
བ་ཡབ་ཡུམ་སྲས༔ མཁའ་འགྲོ་དམ་ཅན་སྲུང་མར་བཅས༔ དཀྱིལ་འཁོར་ལྷ་ཚོགས་
འཁོར་བཅས་ལ༔ དངོས་སུ་འབྱོར་དང་ཡིད་ཀྱིས་སྤྲུལ༔ ཕྱི་ནང་གསང་བར་ཡོངས་
བཀོད་པའི༔ བླ་མེད་མཆོད་པ་རྒྱ་ཆེན་རྣམས༔ གུས་པར་འབུལ་གྱི་བཞེས་སུ་གསོལ༔
གཟུགས་སྒྲ་དྲི་རོ་རེག་བྱ་ཆོས༔ བཟའ་དང་བཅའ་དང་བཏུང་བའི་ཚོགས༔ སྨན་རག་
གཏོར་མ་ཚོགས་དང་བཅསཿ རྩ་གསུམ་དཀྱིལ་འཁོར་ལྷ་ལ་འབུལ༔ ཨོཾ་ཨཱ༔ཧཱུྃ་གུ་རུ་
དྷེ་ཝ་ཌཱཀྐི་ནི་སརྦ་པུཙྪ་ཧོ༔ ཧཱུྃ༔ མ་རིག་ཉོན་མོངས་ལས་དབང་གིས༔ རྩ་བ་ཡན་
ལག་དམ་ཚིག་ལས༔ འགལ་འཁྲུལ་ཉེས་ལྟུང་ཅི་མཆིས་པ༔ གནོང་འགྱོད་སེམས་
ཀྱིས་མཐོལ་ཞིང་བཤགས༔ ཁམས་གསུམ་ཟིལ་གནོན་བྱིན་རླབས་དང་༔ མཆོག་
དང་ཐུན་མོང་དངོས་གྲུབ་དང་༔ ཐབས་མཁས་ཐུགས་རྗེ་ཕྲིན་ལས་ཀུན༔ དུས་འདིར་
མྱུར་དུ་སྩལ་དུ་གསོལ༔ ལུས་ལ་གཟི་བྱིན་བསྐྱེད་དུ་གསོལ༔ ངག་ལ་ནུས་པ་འབར་
དུ་གསོལ༔ སེམས་ཀྱི་འདོད་དགུ་བསྒྲུབ་ཏུ་གསོལཿ འགྲོ་རྣམས་ཐུགས་རྗེས་བསྐྱབ་
ཏུ་གསོལཿ ཅེས་པས་བསྟོད་བསྔགས་དང་བཅས་པས༔ དང་པོ་སྤྱི་བོའི་དཀོན་མཆོག་
རྣམས་མཆོད་ཅིང་༔ ཧཱི༔ ཀུན་རྫོབ་ཐབས་ཀྱི་སྣོད་ཆེན་དུ༔ དོན་དམ་ཤེས་རབ་བཅུད་
ཀྱིས་གཏམསཿ ཡེ་ཤེས་བདུད་རྩིའི་དངོས་གྲུབ་འདི༔ ལྷ་ཚོགས་མཆོད་ཕྱིར་རོལ་
བར་བྱ༔ སརྦ་སིདྡྷི་ཕ་ལ་ཨ་ཧོ་མ་ཧཱ་སུ་ཁ་ཨ་ལ་ལ་ཧོ༔ ཞེས་པས་དངོས་གྲུབ་བླང་
བའི་ཚུལ་གྱིས༔ བར་དུ་རང་གིས་ལོངས་སྤྱོད་པར་བྱ་བ་ནི༔ དཀྱིལ་འཁོར་གྱི་ལྷ་
ཚོགས་འཁོར་དང་བཅས་པ་ཐམས་ཅད་ལ་མཆོད་པ་ཕུལ་བས༔ དགྱེས་པའི་ཚུལ་
108



སྔོན་འགྲོ་ཆོས་སྤྱོད་སོགས་ཀྱི་སྐོར།
གྱིས་རོལ་བར་དམིགས་ཏེ༔ རྣལ་འབྱོར་རྣམས་ཀྱིས་རབ་རྣམ་པར་མི་རྟག་པའི་ངང་
ལ་ལོངས་སྤྱོད འབྲིང་ཞེན་མེད་ཆགས་མེད་སྲེད་པ་དང་བྲལ་བའི་ངང་ནས་ལོངས་
སྤྱོད༔ ཐ་མས་བདུད་རྩིར་མོས་ལ་རོལ་ཅིང་སྤྱད་པར་བྱའོ༔ མཐར་ལྷག་མ་ལ་དབང་
བའི་འབྱུང་པོ་ཐམས་ཅད་ལ་ཡང་ཅི་ལྟར་བཟའ་བཏུང་བྱས་པའི་ལྷག་མཿ སོ་སོར་
ཅི་ལྟར་འདོད་པའི་བདུད་རྩིར་ཨོཾ་ཨཱ༔ཧཱུྃ་གིས་བྱིན་གྱིས་བརླབས་ལ༔ ཨོཾ་ཁ་ཁ་ཁཱ་ཧི་
ཁ་ཧི་ཨུ་ཙིཥྚ་བ་ལིང་ཏ་པཀྵ་སི་སྭཱ་ཧཱ༔ ཞེས་པས་སྦྱིན་ཅིང་༔ ལྷག་མ་ལ་དབང་བ་
ཐམས་ཅད་ཚིམ་ནས་རང་གི་བཀའ་ཉན་ཅིང་ལས་བྱེད་པར་བསམ༔ གཞན་ཡང་
བཟའ་བའི་ལྷག་རོལ་བྱུང་ན༔ ངན་ལོང་མ་ནུས་པ་དང་༔ བྱ་ཁྱི་ལ་སོགས་པ་རྣམས་
ལ་ལྟོས་མེད་དུ་སྦྱིན༔ དེ་ལྟར་ལོངས་སྤྱོད་ཚར་བའི་རྗེས་ལ༔ མདོའི་བསྔོ་བ་དང་༔
སྨོན་ལམ་ལ་སོགས་པ་སྐབས་དང་སྦྱར་ལ་བྱ༔ དམིགས་མེད་ཀྱི་རྒྱས་གདབ༔ དེ་ལྟ་
བུའི་རྣལ་འབྱོར་པས་དུས་དང་རྣམ་པ་ཐམས་ཅད་དུ་མ་ཆགས་པར་བྱས་པས༔ བསོད་
ནམས་ཀྱི་སྟོབས་དཔག་ཏུ་མེད་པ་ཐོབ་སྟེ༔ གནས་སྐབས་སུ་དངོས་གྲུབ་རྣམ་པ་གཉིས་
འབྱུང་༔ ཟས་ལ་དུག་མི་འཇུག༔ ཟས་ཐམས་ཅད་བཅུད་ཕུན་སུམ་ཚོགས་པར་གྱུར་
ནས༔ ལུས་ཀྱི་སྟོབས་འཕེལ༔ ཚེ་རིང་ནད་མི་འབྱུང་༔ བཀྲག་དང་གཟི་བརྗིད་ཕུན་
སུམ་ཚོགས་པ་འབྱུང་༔ བཟའ་བཏུང་དང་ལོངས་སྤྱོད་རང་ཤུགས་ཀྱིས་རྩོལ་མེད་དུ་
འདུ༔ ལྷ་འདྲེ་མི་གསུམ་ཐམས་ཅད་ཀྱིས་དད་ཅིང་གུས་པ་དང་བཅས་པས་བཀུར་
སྟི་དཔག་ཏུ་མེད་པ་བྱེད༔ དབུལ་ཞིང་ཕོངས་པའི་སྡུག་བསྔལ་དང་བྲལ་ནས༔ འདོད་
ཡོན་གྱི་ཆར་འབབ་པར་འགྱུར༔ མཐར་ཐུག་ཚོགས་རྣམ་པ་གཉིས་རྫོགས༔ སྒྲིབ་པ་
དག༔ ཉམས་ཆགས་དང་རྟོག་སྒྲིབ་བྱང་༔ དཀྱིལ་འཁོར་ལྷ་ཚོགས་རྣམས་ཀྱི་དགྱེས་
པ་སྐོང་༔ བཀའ་སྲུང་རྣམས་ཀྱིས་བཀའ་ཡི་བྱ་ར་བྱེད་ཅིང་བསྲུང་སྐྱོབ་དང་དགེ་བའི་
སྟོངས་གྲོགས་བྱེད༔ ཚེ་འཕོས་ནས་ཀྱང་༔ རིག་འཛིན་ཆེན་པོ་རྣམས་ཀྱི་གྲལ་ལ་
109



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
སྐད་ཅིག་གིས་འཁོད་པར་ནུསཿ མཐར་ཐུག་ཀྱང་ལོངས་སྤྱོད་འབྱོར་བ་ཕུན་སུམ་
ཚོགས་པ་དང་ལྡན་པའི་རིགས་སུ་སྐྱེ༔ གཞན་ཡང་བསོད་ནམས་ཀྱི་ཚོགས་དཔག་
ཏུ་མེད་པ་ཐོབ་བོ༔ དེས་ན་ཕྱི་རབས་སྐལ་ལྡན་རྣམས་ཀྱིས་དེ་ལྟར་བརྩོན་པར་གྱིས་
ཤིག༔ འཚོ་བ་ཟས་ཀྱི་རྣལ་འབྱོར༔ བཟའ་བཏུང་ཚོགས་སུ་བསྒྱུར་བ༔ བདུད་རྩིའི་
ཐིག་པ་ཞེས་བྱ་བ༔ ཕྱི་རབས་ཀྱི་དོན་དུ་རིག་འཛིན་པདྨ་འབྱུང་གནས་ཀྱིས་མཛད་
པའོ༔ ས་མ་ཡཱ༔ རྒྱ་རྒྱ་རྒྱ༔ སྦས་རྒྱ༔ གཏད་རྒྱ༔ གཏེར་རྒྱ༔ ཨེ་མ་ཕྱི་རབས་སྐྱེས་བུ་
ཀུན༔ བསོད་ནམས་བསགས་པའི་ལྡན་འབྲས་ནི༔ དཔག་ཏུ་མེད་ཅིང་བརྗོད་འདས་
ཏེ༔ འཕགས་པས་ཀྱང་ནི་དཔག་མི་ནུས༔ བསོད་ནམས་བསགས་པ་དེ་ལས་གཞན༔
བྱ་བ་གང་དུ་ཡོད་མིན་ཅིང་ འབྲས་བུ་གཉིས་ལྡན་འདིས་འགྲུབ་ཀྱི༔ གཞན་རྣམས་
འདི་ཡི་བྲན་ཉིད་དོ༔ དེས་ན་བསོད་ནམས་བསགས་པ་ཡི༔ བྱ་བ་གང་དག་ཐམས་
ཅད་ལ༔ རྟག་ཏུ་བརྩོན་སྟེ་འབད་པ་ནི༔ དོན་ཡོད་ཡིན་གྱི་ཀུན་གྱིས་འབོད༔ རྒྱུད་
ལུང་མན་ངག་གང་དུ་ཡང་༔ བསོད་ནམས་བསགས་པའི་བྱ་བ་ནི༔ མཆོག་ཏུ་བཤད་
ཀྱི་དེ་ལས་གཞན༔ གང་དུ་ཡང་ནི་མ་གསུངས་སོ༔ བདག་འདྲ་ཨུ་རྒྱན་པདྨས་ཀྱང་༔
ཅི་སྙེད་གསང་མཛོད་གཏེར་སྦས་ཏེ༔ བསོད་ནམས་བསགས་བའི་ཆོ་ག་ལས༔ གཞན་
ནི་གཅིག་ཀྱང་སྦས་རེ་ཀན༔ བསོད་ནམས་བསགས་པའི་ཆོས་རྣམས་ལ༔ འདི་ནི་
སྙིང་པོ་དམ་པ་ཉིད༔ འདི་ལ་འབད་པའི་སྐྱེས་བུ་རྣམས༔ ང་དང་འདུ་འབྲལ་མེད་
པར་འགྲོགས༔ ཙིཏྟར་དྷ་ཐིམ༔ བློ་དམན་མཚོ་རྒྱལ་བདག་གིས་ཕྱི་རབས་ཀྱི་དོན་དུ༔
ཟིན་རིས་སུ་བཏབ་ནས་རིན་པོ་ཆེའི་གསང་གཏེར་དུ་སྦས་པའོ༔ སྐལ་ལྡན་ལས་
འཕྲོ་ཅན་དང་འཕྲད་པར་ཤོག༔ ས་མ་ཡཱ༔ དྷ་ཐིམ༔ ཨོཾ༔ བསྐྱེད་རིམ་ལམ་དུ་བྱེད་
པས༔ ནང་གི་སྦྱིན་སྲེག་གི་ཚུལ་ལ༔ ཡེ་ཤེས་ཀྱི་བདུད་རྩིའམ༔ ཡེ་ཤེས་ཀྱི་མེ་ལྷ་
མཆོད་པའི་ཚུལ་དུ་ལོངས་སྤྱོད༔ ལས་བཞི་བསྒྲུབ་ན་ལྟེ་བའི་ལྷ་ཁ་དོག་བསྒྱུར་བ་
110



སྔོན་འགྲོ་ཆོས་སྤྱོད་སོགས་ཀྱི་སྐོར།
དང་༔ ལས་སྔགས་ཀྱི་གཤམ་བརྗོད་པས༔ གང་འདོད་དུ་འགྲུབ་བོ༔ གཏུམ་མོ་ལམ་
དུ་བྱེད་པས༔ ཡེ་ཤེས་ཀྱི་མེ་རུ་བྱིན་གྱིས་བརླབས་པསཿ མེ་ལ་མེ་བསྣན་པའི་ཚུལ་
དུ་ལོངས་སྤྱོད་དོ༔ དཔའ་བོ་རྣལ་འབྱོར་མ་རྣམས་སྤྱན་འདྲེན་ལ་སྙོམས་པར་ཞུགས་
པའི་བྱང་ཆུབ་སེམས་ཀྱི་རང་བཞིན༔ དབང་གསུམ་པ་ལམ་དུ་བྱེད་པས༔ ཐབས་
ཤེས་རབ་བདུད་རྩིར་བྱིན་གྱིས་བརླབས་ལ༔ གསང་བའི་སྙོམས་འཇུག་གི་ཚུལ་དུ་
རོལཿ བཞི་པ་ལམ་དུ་བྱེད་པས༔ ལྷན་ཅིག་སྐྱེས་པའི་ཡེ་ཤེས་སུ་ལོངས་སྤྱོད་ཅིང་
ཆོས་ཉིད་ལ་ཆོས་ཉིད་རོལ༔ མདོར་ན་ལམ་གང་ཉམས་སུ་ལེན་པའི་ཏིང་ངེ་འཛིན་
ལ་མཉམ་པར་བཞག་ནས༔ དེ་དང་གཉིས་སུ་མེད་པར་སྤྱད་པསཿ ཟས་ཟོས་པ་
ཐམས་ཅད་ཏིང་ངེ་འཛིན་གྱི་གྲོགས་སུ་འགྲོའོ༔
ཟས་ཀྱི་རྣལ་འབྱོར་གྱི་ཐོག་མར་འདི་ལྟར་བྱ༔ སེམས་ཅན་ཐམས་ཅད་བཀྲེས་སྐོམ་
གྱི་སྡུག་བསྔལ་དང་༔ སེར་སྣ་ལ་སོགས་པ་དང་༔ ཉོན་མོངས་པ་དང་ཤེས་བྱའི་སྒྲིབ་
པ་དག་ཅིང་ཟག་མེད་ཀྱི་བདེ་བ་རྒྱས་པར་བྱ༔ དེའི་ཆེད་དུ་ལྷ་ལ་ཚོགས་ཀྱི་མཆོད་
པ་འབུལ༔ སྙམ་དུ་སེམས་བསྐྱེད༔ དེ་ནས་རང་ལྷར་གསལ་བས་ཁ་ཟས་བྱིན་གྱིས་
བརླབ་བོ༔ བསྐྱེད་རིམ་པ་ལྟར་ན༔ ཨོཾ་ཨཱཿཧཱུྃ་ལན་གསུམ་བརྗོད་པསཿ དམ་ཚིག་གི་
བདུད་རྩི་དང་ཡེ་ཤེས་ཀྱི་བདུད་རྩི་དབྱེར་མེད་དཀར་པོ་རོ་མངར་བ་སྙོམས་སིལ་ལྕེ་
ལ་རེག་པས་ལས་དང་ཉོན་མོངས་པ་ཤེས་བྱའི་སྒྲིབ་པ་བྱང་ཞིང་ཟག་པ་མེད་པའི་
བདེ་བ་རྒྱུད་ལ་སྐྱེ་བར་བྱེད་པའི་རྡོ་རྗེའི་བདུར་རྩིར་གྱུར༔ དེ་ནས་ཕུད་འབུལཿ རང་
ཡི་དམ་དུ་གསལ་བའི་ཁ་ཧོམ་ཁུང་༔ ལག་པ་གཡས་དགང་གཟར༔ གཡོན་བླུག་
གཟར༔ ཟས་བདུད་རྩི༔ དེ་ནས་ལག་པ་གཡོན་གྱི་རོལ་བས་ལྕེ་ལ་རེག་པས མེ་
ལྷ་བདུད་རྩིས་མཆོད༔ མགྲིན་པར་བླ་མ་བསྒོམས་ལ་མཆོད༔ ལྟེ་བར་ཡི་དམ་བསྒོམས་
ལ་མཆོད༔ ལུས་ཀྱི་རྩ་ཁམས་ཐམས་ཅད་དཔའ་བོ་དཔའ་མོ་བསྒོམས་པ་ལ་མཆོད་
111



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པས༔ ཐམས་ཅད་ཟག་པ་མེད་པའི་བདེ་བ་ཕྲིལ་ཕྲིལ་ཡོད་པར་བསམ་ཞིང་རོལ་ལོ༔
ཟ་བའི་ཚེ༔ བདེ་སྟོང་ཕྱག་རྒྱ་ཆེན་པོའི་ངང་ལ་རོལ་ན༔ ཏིང་ངེ་འཛིན་མྱུར་དུ་སྐྱེ་བའི་
རྒྱུ་ཡིན༔ མཇུག་ཏུ་ལྷ་ཐམས་ཅད་མཉེས་པར་བསམ༔ ལྷག་མ་འཇིག་རྟེན་པའི་དཔའ་
བོ་དང་༔ མཁའ་འགྲོ་མ་རྣམས་ལ་འབུལ༔ དེ་ནས་ཁ་བཤལ༔ མདོ་བསྔོ་བྱའོ༔
མངྒ་ལཾ།།
Il2



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨཾ ༔ བླ་མ་དགོངས་པ་འདུས་པ་ལསཿ བསྐོར་
བ་ཆོས་སྤྱོད་རྒྱུན་ཁྱེར་གྱི་
མན་ངག་ཅེས་བྱ་བ་
བཞུགས་སོ༔
ཨཾ༔ gམnཊg ན་མོ་གླུ་རུ་དྷེ་ཝ་ཌཱཀྐི་ནི་ཧཱུྃ༔ བླ་མ་ཡི་དམ་མཁའ་འགྲོ་ལ་
མོས་པ་ལམ་དུ་བྱེད་པས་ཐུན་མཚམས་སུ་སྐུ་གསུང་ཐུགས་ཀྱི་རྟེན་ལ་བསྐོར་བའི་
སྤྱོད་ལམ་རྒྱུན་དུ་ཁྱེར་བ་ལ་འབད་པས་ཚོགས་གཉིས་འཕེལ་ཞིང་སྒྲིབ་པ་བྱང་བར་
འགྱུར་རོ༔ ཁྱད་པར་དུ་ལུས་ཀྱི་སྒྲིབ་པ་བྱང་༔ གནས་སྐབས་ཚེ་འདི་ཉིད་དུ་ཡང་རྐྱེན་
ཕྱི་ནང་གི་བར་ཆད་ཐམས་ཅད་ཞི་བར་འགྱུར་བས་ན༔ འདི་ཉིད་ལ་བརྩོན་པར་བྱ་
བའི་ལས་རིམ་ནི༔ ཐོག་མར་བསྐོར་བ་བྱེད་པའི་དམིགས་རྟེན་སྔར་ནས་བཞུགས་
པའི་སྐུ་རྟེན་དང་ གསུང་རྟེན་དང་༔ ཐུགས་རྟེན་ནམ༔ དགེ་འདུན་གྱི་བཞུགས་
གནས གཙུག་ལག་ཁང་ལ་སོགས་པ༔ མདོར་ན་ནང་པ་སངས་རྒྱས་ཀྱི་རྟེན་གྱི་
རིགས་སུ་གྱུར་པའམ༔ ཡང་ན་རྒྱུ་བཟང་པོ་ལ་མཆོད་རྟེན་ཁྲུ་གང་བ་ལ་སོགས་པ༔
ཐ་ན་ཚ་ཚ་གཅིག་ཙམ་དང་༔ གསུང་ཡིག་འབྲུ་ཨོཾ་ཨཱ༔ཧཱུྃ་ཡན་ཆད་ཅི་ཙམ་གྲུབ་པ་
བཞེངས་ཏེ༔ རབ་ཏུ་གནས་པའི་ཆོ་ག་ལེགས་པར་བྱས་ལ༔ དེ་ལྟར་གྲུབ་པའི་རྟེན་
དེ་དག་གསར་རྙིང་རྣམ་པ་ཅི་ལྟ་བུ་ཡོད་ཀྱང་༔ ངོ་བོ་བླ་མ་ཡི་དམ་མཁའ་འགྲོའི་ཕོ་
བྲང་༔ ཕྱོགས་བཅུ་དུས་གསུམ་གྱི་སངས་རྒྱས་དང་བྱང་ཆུབ་སེམས་དཔའི་ཚོགས་
བསམ་གྱིས་མི་ཁྱབ་པས་བསྐོར་ནས་བཞུགས་པར་བསམ་ལ༔ དངོས་འབྱོར་དང་༔
ཡིད་ཀྱིས་རྣམ་པར་སྤྲུལ་པའི་མཆོད་པ་འབུལ་ཞིང་༔ སྐྱབས་འགྲོ་སེམས་བསྐྱེད་ཡན་
113



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ལག་བདུན་པ་བྱ༔ དེ་ནས་བསྟོད་པ་དང་༔ སྙིང་པོ་ལ་སོགས་པ་བརྗོད་ཅིང་༔ ལུས་
ངག་ཡིད་གསུམ་གུས་པའི་སྒོ་ནས བསྐོར་པ་བྱས་པའི་ཚེ༔ རང་གི་ལུས་ལས་འོད་
འཕྲོསཿ སེམས་ཅན་ཐམས་ཅད་ལ་ཕོག༔ རང་དབང་མེད་པར་དཔུང་དཔུང་འདུས་
ནས༔ བདག་ཉིད་དང་ལྷན་ཅིག་ཏུ་བསྐོར་བ་ཀྱི་ལི་ལི་བྱས་པ་ཙམ་གྱིསཿ བླ་མ་ཡི་
དམ་མཁའ་འགྲོ་ལ་སོགས་པའི་རྟེན་ཐམས་ཅད་ཀྱི་སྐུ་གསུང་ཐུགས་ལས་འོད་ཟེར་
དཔག་ཏུ་མེད་པ་བྱུང་ནས༔ བདག་གཞན་ཐམས་ཅད་ཀྱི་ལུས་ངག་ཡིད་གསུམ་ལ་
ཕོག་པས༔ བདག་གཞན་ཐམས་ཅད་ཀྱི་ཚེ་འཁོར་བ་ཐོག་མ་མ་མཆིས་པ་ནས་བསགས་
པའི་ལས་དང་༔ ཉོན་མོངས་པའི་སྡིག་སྒྲིབ ཚེ་འདིའི་ནད་དང་གནོད་པ་རྐྱེན་ངན་
བར་ཆད་མི་མཐུན་པའི་ཕྱོགས་ཐམས་ཅད་སང་སང་དག་ནས་རང་གང་མོས་པའི་ཡི་
དམ་གྱི་ལྷར་ཀྲོང་ཀྲོང་གྱུར་པར་དམིགས་ལ་བསྐོར་བ་བྱ༔ གཞན་ཡང་འགྲོ་བ་གང་
དང་གང་དག་བསྐོར་བའི་ལས་ལ་བསྐུལ་ལོ༔ ན་མསརྦ་ཏ་ཐཱ་ག་ཏ་ནན༔ མ་ཧཱ་ཀ་
རུ་ནན༔ མ་ཏ་ནན༔ ན་མོ་བྷ་ག་ཝ་ཏི་ཤི་ལ་མ་ཏི༔ བྷུར་མེ༔ ཤོ་རི་ར་ཡ༔ ཤི་ལ་མ་
མེ༔ སིད་ཏ་ཡཱ༔ ཀིན་ནི སིར་བྷུདྡྷོ༔ བྷ་ག་ཝན༔ དྷརྨ་སཱ་མི་ཏ༔ སན་དྷ་ཛྷཱ་ན་བྷ་
ཡ་ཏི་སྭཱ་ཧཱ༔ ཞེས་པའི་གཟུངས་སྔགས་བཟླས་ཤིང་བསྐོར་བས་ཀྱང་༔ ཚུལ་ཁྲིམས་
འཆལ་བ་ཡང་སོར་ཆུད་པར་འགྱུར༔ གཞན་ཡང་གཟུངས་སྔགས་ཀྱི་རིགས་མང་དུ་
བཟླས་ཤིང་བསྐོར་བར་བྱའོ༔ དེ་ལྟར་ཐུན་གྱི་བར་མཚམས་རྣམས་དང་ གཞན་
ཡང་ས་ཕྱོགས་གང་དུ་འགྲོ་བའི་ཚེ་རྒྱལ་བ་བཞུགས་པའི་ཕོ་བྲང་ལ་བསྐོར་བ་བྱེད་
པའི་དམིགས་པ་གོང་ལྟར་བྱས་རྗེས་དང་༔ ཐུན་གྱི་ཞབས་མཚམས་སྐབས་སུ་སྨོན་
ལམ་གང་འདོད་རྒྱ་ཆེར་གདབ༔ དེ་ལས་བྱུང་བའི་དགེ་བ་བླ་ན་མེད་པའི་བྱང་ཆུབ་
ཏུ་རྒྱ་ཆེར་བསྔོ༔ རྟེན་དངོས་སུ་འཛོམ་ནའང་༔ ཐམས་ཅད་ཏིང་ངེ་འཛིན་གྱིས་བྱ༔
འདིའི་ཕན་ཡོན་ནི༔ ཕལ་ཆེར་མདོ་ལས་གསུངས་ཤིང་༔ ཕན་ཡོན་གྱི་བྱེ་བྲག་
114



སྔོན་འགྲོ་ཆོས་སྤྱོད་སོགས་ཀྱི་སྐོར།
དཔག་ཏུ་མེད་པ་བཤད་པས༔ རབ་ཏུ་འབད་པར་བྱའོ༔ ཐུན་མཚམས་བསྐོར་བ་
རྒྱུན་ཁྱེར་གྱི་མན་ངག་གོ༔ ས་མ་ཡཱ༔ རྒྱ་རྒྱ་རྒྱ༔ བྷུདྨ་བཛྲའི་གཏེར་མའོ༔ མངྒ་ལཾ༔
115



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
ནཾ༔ བླ་མ་དགོངས་པ་འདུས་པ་ལས༔ རྒྱུན་གཏོར་
གྱི་རིམ་པ་གཏོར་ཆོག་བདུད་རྩི་ཀུན་
ཁྱབ་ཞེས་བྱ་བ་
བཞུགས་སོ༔
ཡ,
་
ཧཾ༔ ཐསཱབས།། ན་མོ་གླུ་རུ་དྷེ་ཝ་ཌཱཀྐི་ནི་ཧཱུྃ༔ ལམ་ལ་ཞུགས་པའི་རྣལ་འབྱོར་
པ་གང་ཞིག་གིས༔ རྒྱུ་བསོད་ནམས་ཀྱི་ཚོགས་བསགས་པ་ལ་བརྟེན་ནསཿ འབྲས་
བུ་ཡེ་ཤེས་ཀྱི་ཚོགས་ཆེན་པོ་འགྲུབ་པར་འདོད་པས༔ ཚེགས་ཆུང་ལ་དོན་ཆེ་བ་རྒྱུན་
གྱི་གཏོར་མ་ལ་འབད་པར་བྱའོ༔ དེ་ལ་སྔོན་དུ་འགྲོ་བ་དང་༔ དངོས་གཞི་རྗེས་གསུམ་
ལསཿ དང་པོ་སྔོན་དུ་འགྲོ་བའི་རིམ་པ་ནི༔ དུས་སྔ་དྲོའི་ཆ་ལ་འབབ་པའི་ཚེ༔ སྐྱབས་
འགྲོ་སེམས་བསྐྱེད་ཡན་ལག་བདུན་པ་རྣམས་སྤྱི་དང་མཐུན་པར་བྱ་ཞིང་༔ རང་ཉིད་
སྐད་ཅིག་གིས་རྡོ་རྗེ་སེམས་དཔའ་འམ༔ སྤྱན་རས་གཟིགས་སུ་ལམ་གྱིས་བསྐྱེད་
པའི༔ མདུན་གྱི་ནམ་མཁར་སྟོན་པ་བཅོམ་ལྡན་འདས་ལ་སྲས་ཕྱོགས་བཅུའི་སངས་
རྒྱས་དང་བྱང་ཆུབ་སེམས་དཔའ་བླ་མ་ཡི་དམ་མཁའ་འགྲོ་དམ་ཅན་ཡེ་ཤེས་ཀྱི་ཆོས་
སྐྱོང་བའི་སྲུང་མ་དང་བཅས་པ་ཐམས་ཅད་ཀྱིས་བསྐོར་ནས་བཞུགས་པར་དམིགས་
ལ༔ ཨརྒམ་ལ་སོགས་པའི་ཆུ་གསུམ་དང་༔ པུཥྛ་ལ་སོགས་པའི་མཆོད་པ་ལྔས་
མཆོད་ཅིང་༔ རང་གི་མདུན་དུ་སྟེགས་གཙང་མའི་ཁར་རིན་པོ་ཆེ་ལ་སོགས་པའི་
སྣོད་ཆག་གས་མེད་པ་བཅུའམ༔ ལྔ་མ་འབྱོར་ན་གཅིག་ལའང་རུང་བའི་ནང་དུ༔
གཏོར་མའི་རྒྱུ་ཤ་ཆང་སྒོག་པ་ལ་སོགས་མ་འདྲེས་པར༔ འབྲུ་ཟན་དཀར་གསུམ་
མངར་གསུམ་གང་འབྱོར་གཙང་མ་ལ་བྱ་སྟེ༔ ཆ་བཅུ་གཅིག་ཏུ་བཅད་པའི་རེ་རེ་ལ་
116



སྔོན་འགྲོ་ཆོས་སྤྱོད་སོགས་ཀྱི་སྐོར།
ཡང་རིལ་བུ་བཅུ་ཚན་དུ་བགོས་པ་རེ་རེ་འམ་གཉིས་གཉིས༔ གཅིག་ཏུ་སྤུངས་པ་
རྣམས་སྣོད་དང་བསྟུན་པར་བརྩལ༔ ཆབ་གཙང་འབུ་སྲིན་དང་རྡལ་རྡུལ་མེད་པ་
ཡང་བྲན་པ་རྣམས་རིམ་པས་བཅུ་ཚན་མ་རྫོགས་ཀྱི་བར་དུ་བཤམས༔ མཐར་གཅིག་
ལ་རིལ་བུ་བརྒྱད་ཀྱིས་ཁ་སྐོང་དང་བཅས་པ་བཤམས་པར་བྱའོ༔ གཉིས་པ་དངོས་
གཞི་ནི༔ བསང་སྦྱང་བྱིན་བརླབ༔ གཟུངས་སྔགས་བརྗོད༔ བསྔོ་བ་དངོས་ལས༔
ཨོཾ་བཛྲ་ཡཀྵ་ཧཱུྃ༔ ལན་གསུམ་བརྗོད་པས་གཏོར་མའི་ཉེས་སྐྱོན་དྲ་དྲི་འབག་རྩོག་
ཐམས་ཅད་བསངསཿ ཨོཾ་བཛྲ་ཨ་མྲྀ་ཏ་ཀུཎྜ་ལི་ཧ་ན་ཧ་ན་ཧཱུྃ་ཕཊ༔ ཅེས་ལན་གསུམ་
གྱིས་གཏོར་མའི་དངོས་པོ་གདོས་བཅས་མཚན་འཛིན་གྱི་བག་ཆགས་ཐམས་ཅད་སྦྱངས
ཨོཾ་ཨཱ༔ཧཱུྃ་ཞེས་པ་གསུམ་གྱིས༔ སྣོད་འོད་དུ་ཞུ་བ་ལས་རིན་པོ་ཆེ་སྣོད་ཡངས་ཤིང་རྒྱ་
ཆེ་བར་གྱུར་པའི་ནང་དུ༔ རྫས་ཞུ་བ་ལས་བྱུང་བའི་གདན་གྱི་སྟེང་དུ༔ ཨོཾ་ཨཱཿཧཱུྃཧཱི
བསམ༔ དེ་ནས་ཧཱུྃ་འོད་དུ་ཞུ་ནས་གཏོར་མ་ལ་ཐིམ་པས༔ བདག་གཞན་གྱི་དངོས་
འཛིན་འབག་རྩོག་ཏུ་གྱུར་པའི་དྲི་མ་ཐམས་ཅད་བྱང་སྟེ་དག ཨཱཞུ་བ་ལ་གཏོར་
མའི་དངོས་པོ་ལྷའི་ཞལ་ཟས་རོ་མཆོག་བརྒྱ་དང་ལྡན་པ་དཀར་མེར་གྱུར༔ ཨོཾ་ཞུ་བ་
ལས་བདུད་རྩིའི་རྒྱ་མཚོ་མང་ཞིང་རྒྱ་ཆེ་བ་དཔག་ཏུ་མེད་པར་སྤེལ༔ ཧཱི༔ལས་འོད་
འཕྲོས་པས་ཕྱོགས་བཅུའི་བདེ་བར་གཤེགས་པ་རྣམས་ཀྱི་ཐུགས་ཀ་ནས་ཡེ་ཤེས་ཀྱི་
བདུད་རྩི་སྤྱན་དྲངས་ཏེ༔ དམ་ཚིག་གི་བདུད་རྩི་ལ་ཐིམ་ཞིང་༔ སླར་ཡང་ཧཱིའོད་དུ་
ཞུ་བ་ལས་གཉིས་སུ་མེད་པའི་བདུད་རྩི་ཁ་དོག་སྡུག་ཅིང་རོ་མཆོག་ཞིམ་པ༔ སོ་སོར་
འདོད་ཡོན་གྱི་ལོངས་སྤྱོད་ནམ་མཁའི་ཁམས་གང་བར་བསམ་ལ༔ ངག་ཏུ༔
ཨོཾ་ཨཱ༔ཧཱུྃ་ཧཱུྃ༔ ཞེས་བདུན་སོགས་བརྗོད༔ དེ་ནས་བདག་ཉིད་ལྷའི་ཐུགས་ཀའི་ས་
བོན་ལས་འོད་ཟེར་ཕྱོགས་ཐམས་ཅད་དུ་འཕྲོས་པས༔ གཏོར་མའི་མགྲོན་ཡེ་ཤེས་
པ་དང་༔ འཇིག་རྟེན་པ་ལ་སོགས་པ་ཐམས་ཅད་མདུན་དུ་དཔུང་གིས་བྱོན་ནས་སོ་
17



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
སོའི་གདན་ལ་འཁོད་དེ༔ ཅི་ལྟར་བསྔོས་པ་ལྟར་མགྲོན་ཐམས་ཅད་ཀྱིས་ལོངས་
སྤྱོད་པས༔ རང་རང་གི་དགྱེས་པ་བསྐངས་ཤིང་ཚིམ་པར་དམིགས་ལ༔ ཨོཾ་ན་
མསརྦ་ཏ་ཐཱ་ག་ཏ་ཛྙཱ་ན་ཨ་ཝ་ལོ་ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུཾ༔ ཞེས་པའི་གཟུངས་
སྔགས་ཉི་ཤུ་རྩ་གཅིག་གམ་བདུན་སོགས་བརྗོད༔ བསྔོ་བ་ནི༔ བཅུ་ཚན་དང་པོ་དེ༔
རྩ་བ་དང་བརྒྱུད་པར་བཅས་པའི་དཔལ་ལྡན་བླ་མ་དམ་པ་རིག་འཛིན་བརྒྱུད་པ་དང་
བཅས་པ་རྣམས་ལ་འབུལཿ བརྩེ་བ་ཆེན་པོས་བཞེས་ནས་སེམས་ཅན་ཐམས་ཅད་
སྨིན་གྲོལ་གྱི་ལམ་ལ་འགོད་པར་མཛད་དུ་གསོལ༔ སྐྱབས་གནས་དཀོན་མཆོག་
རིན་པོ་ཆེ་རྣམ་པ་གསུམ་ལ་སོགས་པ༔ ཕྱོགས་བཅུའི་སངས་རྒྱས་དང་བྱང་ཆུབ་
སེམས་དཔའ་འཕགས་པ་ཉན་ཐོས་རང་སངས་རྒྱས་དང་བཅས་པ་ཐམས་ཅད་ལ་
འབུལ༔ སེམས་ཅན་ཐམས་ཅད་འཁོར་བ་སྡུག་བསྔལ་གྱི་རྒྱ་མཚོ་ཆེན་པོ་ལས་ཐར་
ནས་བླ་ན་མེད་པ་ཡང་དག་པའི་བྱང་ཆུབ་ཀྱི་ལམ་ལ་འགོད་པར་མཛད་དུ་གསོལ༔
ཞེས་པས་འབུལ༔ བཅུ་ཚན་གཉིས་པ༔ ཡི་དམ་ཞི་ཁྲོ་རབ་འབྱམས་རྒྱལ་བའི་དཀྱིལ་
འཁོར་གྱི་ལྷ་ཚོགས་ཕྱི་ནང་གིས་བསྡུས་པ་ཡབ་ཡུམ་འཁོར་དང་བཅས་པ་ཐམས་ཅད་
ལ་འབུལ༔ དགྱེས་པ་བསྐངས་ནས་བདག་གཞན་ཐམས་ཅད་ལ་མཆོག་ཐུན་མོང་
དང་༔ འཆི་མེད་རིག་འཛིན་ཚེ་ཡི་དངོས་གྲུབ་དམ་པ་སྩལ་དུ་གསོལ༔ ཞེས་སོགས་
ཀྱིས་འབུལཿ བཅུ་ཚན་གསུམ་པ་ནི༔ ཡེ་ཤེས་དང་ལས་ལས་གྲུབ་པ་གནས་གསུམ་
ཕྱི་ནང་གི་དཔའ་བོ་དཔའ་མོ༔ རིགས་ཐམས་ཅད་ཀྱིས་ཉེ་བར་བསྡུས་པའི་མ་མོ་
མཁའ་འགྲོ་ཤུགས་འགྲོ་བྲན་གཡོག་དང་བཅས་པ་རྣམས་ལ་འབུལཿ རོལ་པ་ཆེན་
པོར་བཞེས་ནས་གང་བརྩམས་པའི་ཕྲིན་ལས་ཐམས་ཅད་ལ་མཐུ་ཐོགས་པ་མེད་པ་
མྱུར་དུ་འགྲུབ་པར་མཛོད་ཅིག ཅེས་སོགས་ཀྱིས་འབུལ༔ བཅུ་ཚན་བཞི་པ་ནི༔
སངས་རྒྱས་ཀྱི་བསྟན་པ་སྲུང་བར་ཞལ་གྱིས་བཞེས་པའི་ཆོས་སྐྱོང་སྲུང་མ་ཕོ་རྒྱུད་མོ་
118



སྔོན་འགྲོ་ཆོས་སྤྱོད་སོགས་ཀྱི་སྐོར།
རྒྱུད་ཡེ་ཤེས་ཀྱི་སྤྱན་དང་ལྡན་ཞིང་རྫུ་འཕྲུལ་གྱི་མཐུ་ཐོགས་པ་མེད་པར་གྲུབ་པ་འཁོར་
དང་བཅས་པ་རྣམས་ལ་འབུལ༔ དགྱེས་ཤིང་ཚིམས་ནས་སངས་རྒྱས་ཀྱི་བསྟན་པ་
རིན་པོ་ཆེ་ཕྱོགས་མེད་དུ་དར་ཞིང་རྒྱས་པའི་ཕྲིན་ལས་དམ་པ་མཛོད་ཅིག༔ ཅེས་
སོགས་ཀྱི་དབུལ་བར་བྱའོ༔ དེ་ཡན་ཆད་སྐྱབས་གནས་ཀྱི་གཙོ་བོ་ཡིན་པསཿ དད་
པ་དང་གུས་པའི་ཚུལ་གྱིས་བྱ་ཞིང་༔ ཇི་ལྟར་འདོད་པའི་གསོལ་ཚིག་ཀྱང་བརྗོད་དོ༔
བཅུ་ཚན་ལྔ་པ་མན་ཆད་ཀྱིས་མགྲོན་རྣམས་ལ་བྱམས་སྙིང་རྗེ་བྱང་ཆུབ་ཀྱི་སེམས་
དང་ལྡན་པས་བསྔོ་བ་ནི༔ གཞན་ཐམས་ཅད་སྔར་ལྟར་ལས་ཁྱད་པར་དུ༔ ན་མོ་གླུ་
རུ་ཡ༔ ན་མོ་བྷུདྡྷ་ཡ༔ ན་མོ་དྷརྨ་ཡཿ ན་མོ་སངྒ་ཡ༔ ན་མཿསརྦ་ཏ་ཐཱ་ག་ཏ་ཨ་ཝ་ལོ་
ཀི་ཏེ་ཨོཾ་སཾ་བྷ་ར་སཾ་བྷ་ར་ཧཱུྃ༔ ལན་གསུམ་གྱི་མཐརཿ བཅོམ་ལྡན་འདས་དེ་བཞིན་
གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་རིན་ཆེན་མངས་
ལ་ཕྱག་འཚལ་ལོ༔ གཟུགས་མཛེས་དམ་པ་ལ་ཕྱག་འཚལ་ལོ༔ སྐུ་འབྱམས་ཀླས་
ལ་ཕྱག་འཚལ་ལོ༔ འཇིགས་པ་ཐམས་ཅད་དང་ཡོངས་སུ་བྲལ་བ་ལ་ཕྱག་འཚལ་ལོ༔
ཡང་དག་པར་རྫོགས་པའི་སངས་རྒྱས་རྒྱལ་བ་སྲས་དང་བཅས་པ་ཐམས་ཅད་ལ་ཕྱག་
འཚལ་ལོ༔ ཞེས་ཀུན་ལ་སྦྱར་ཞིང་༔ བཅུ་ཚན་ལྔ་པ་དེ༔ འཇིག་རྟེན་པའི་ཆོས་སྐྱོང་
སྲུང་མ་བསྟན་སྲུང་གཉན་པོ་ཕོ་ཉ་ལས་མཁན༔ དམ་ཚིག་ཅན་གྱི་སྲུང་མ༔ དམ་
ཉམས་རྣམས་ཀྱི་སྲོག་གཅོད༔ ཤ་ལ་དགྱེས་པ༔ ཁྲག་ལ་རྔམ་པ༔ སྡེ་བརྒྱད་དྲེགས་
བྱེད་གདུག་རྩུབ་ཅན་རྣམས་ལ་བསྔོའོ༔ མགྲོན་ནོ༔ ཁྱེད་རྣམས་དགྱེས་ཤིང་ཚིམ་
ནས་བསྟན་ལ་གནོད་ཅིང་སེམས་ཅན་ལ་འཚེ་བར་བྱེད་པའི་དགྲ་བགེགས་གདུག་
པ་ཅན་ཐམས་ཅད་མྱུར་དུ་སྒྲོལ་ཅིག བདག་ཅག་མི་ནོར་འཁོར་དང་བཅས་པ་ལ་
གནོད་ཅིང་འཚེ་བར་བྱེད་པ་ཐམས་ཅད་ཀྱང་བརླག་པར་གྱིས་ཤིག༔ ཅེས་སོགས་
ཀྱིས་བསྔོ༔ བཅུ་ཚན་དྲུག་པ་ནི༔ འགྲོ་བ་རིགས་དྲུག་གིས་བསྡུས་པའི་སེམས་ཅན་
119



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཐམས་ཅད་ལ་བསྔོའོ༔ ཐམས་ཅད་ཚིམས་པར་གྱུར་ཅིག༔ རིགས་དྲུག་སོ་སོའི་སྡུག་
བསྔལ་ལས་གྲོལ་ཞིང་ཐར་ནས་མྱུར་དུ་བླ་ན་མེད་པའི་བྱང་ཆུབ་ཐོབ་པར་གྱུར་ཅིག
ཅེས་སོགས་ཀྱིས་བསྔོའོ༔ བཅུ་ཚན་བདུན་པ་ནི༔ ཕྱི་ཨན་དཀར་པོ་ལ་དགྱེས་པའི་
དགེ་བསྙེན་བསྟན་སྐྱོང་༔ དཔལ་མགོན་བདུན་ཅུ་རྩ་ལྔ་ལ་སོགས་པ་རྣམས་དང་༔
ལྷའི་དྲང་སྲོང་༔ མིའི་བྲམ་ཟེ༔ ཀླུ་དང་ས་བདག༔ གཙང་མའི་རིགས་ཐམས་ཅད་ལ་
བསྔོའོ༔ མགྲོན་ནོ༔ ཚིམ་པར་གྱུར་ཅིག༔ ཁྱེད་རྣམས་རང་རང་གི་བསམ་སྦྱོར་ངན་
པ་ཞི་ཞིང་༔ གཞན་ལ་ཕན་བདེ་རྒྱ་ཆེན་པོ་སྒྲུབ་པར་གྱིས་ཤིག༔ ཅེས་སོགས་ཀྱིས་
བསྔོའོ༔ བཅུ་ཚན་བརྒྱད་པ་ནི༔ ཡུལ་རིས་རྒྱལ་ཁམས་ཀྱི་གཞི་བདག་ལྷ་ཀླུ་མཐུ་བོ་
ཆེ་དགེ་བསྙེན་ཉེར་གཅིག་བརྟན་མ་བཅུ་གཉིསཿ བོད་ཀྱི་མགུར་ལྷ་བཅུ་གསུམ༔ སྲིད་
པ་ཆགས་པའི་ལྷ་དགུ་ལ་སོགས་པ་སྟོང་ཁམས་ཀྱི་གཞི་བདག ས་བདག གནས་
བདག གཏེར་བདག ཡུལ་བདག་གཉན་པོ་རྣམས་ལ་འབུལ་ལོ༔ བསྔོའོ༔ མགྲོན་ནོ༔
མཆོད་དོ༔ དགྱེས་པ་ཆེན་པོར་བཞེས་ལ་བདག་ཅག་མངའ་རིས་འཁོར་དང་བཅས་
པ་ཐམས་ཅད་ཀྱི་བསམ་པ་སྒྲུབསཿ རེ་བ་སྐོངས༔ ཡོན་བདག་གི་ས་ལ་ཆོས་དང་
མཐུན་པའི་སྟོངས་གྲོགས་དམ་པ་མཛོད་ཅིག ཅེས་སོགས་ཀྱིས་བསྔོ༔
བཅུ་ཚན་དགུ་པ་ནི༔ ཚེ་རབས་འཁོར་བ་ཐོགས་མ་མ་མཆིས་པ་ནསཿ ཐ་མ་ད་ལྟ་
ལ་ཐུག་གི་བར་དུ་ལན་ཆགས་པའི་འབྱུང་པོ་རྣམས་དང་༔ ཡི་དྭགས་བཀྲེས་ཤིང་
ཕོངས་པ་ཕྱི་ནང་སྒོ་ཁུར་གྱི་སྒྲིབ་པ་ཅན་ལ་སོགས་པ་ཐམས་ཅད་ལ་བསྔོའོ༔ རབ་ཏུ་
ཚིམ་པར་གྱུར་ཅིག༔ ལན་ཆགས་བྱང་བར་གྱུར་ཅིག༔ ཡི་དྭགས་རྣམས་ཀྱང་བཀྲེས་
སྒོམ་གྱི་སྡུག་བསྔལ་ལས་གྲོལ་ཞིང་ཐར་ནས་བླ་ན་མེད་པའི་བྱང་ཆུབ་རིན་པོ་ཆེ་མྱུར་
དུ་ཐོབ་པར་གྱུར་ཅིག ཅེས་སོགས་ཀྱིས་བསྔོ༔ བཅུ་ཚན་ཐ་མ་ནི༔ བགེགས་ཀྱི་རྒྱལ་
པོ་བྱི་ན་ཡ་གས་ཐོག་དྲངས་པའི་བགེགས་དང་འབྱུང་པོ༔ ཕོ་གདོན་མོ་གདོན༔ དམ་
120



སྔོན་འགྲོ་ཆོས་སྤྱོད་སོགས་ཀྱི་སྐོར།
སྲི་འབྱུང་པོ་སྐབས་ཚོལ་ཞིང་གླག་ལྟ་བར་བྱེད་པའི་ཟ་འདྲེ༔ ཤི་འདྲེ་བྱུར་དང་ཐེའུ་
རང་འགོང་པོ་ལ་སོགས་པ་ཐམས་ཅད་ལ་བསྔོའོ༔ མགྲོན་ནོ༔ ཁྱེད་རྣམས་ཀྱིས་གཏོར་
མ་འདི་ཁྱེར་ལ་དཔག་ཚད་དང་རྒྱང་གྲག་ཏུ་མ་གནས་པར་ཕྱིར་དེངས་ཤིག༔ སརྦ་
པིགན་གཙྪ༔ ཞེས་བསྔོ་ལ་བསྐྲད་དོ༔ དེའི་རྗེས་ལ་ཁ་སྐོང་གི་རིལ་བུ་བརྒྱད་ཀྱང་
སྔར་ལྟར་བཤམས་ལ༔ གློ་བུར་དུ་ལྷག་པའི་འབྱུང་པོ་རྣམས་དང་༔ ཁས་ཞན་ཅིང་
དབང་ཆུང་བའི་རིགས་དབང་པོ་མ་ཚང་བ༔ སྔར་མ་ཐོབ་པ་ལྷག་མ་ལ་དབང་བ་དང་
བཅས་ལ་བསྔོའོ༔ མགྲོན་ནོ༔ རབ་ཏུ་ཚིམ་པར་གྱུར་ཅིག སོ་སོར་ཅི་ལྟར་འདོད་
པའི་མཁོ་དགུ་ལོངས་སྤྱོད་པར་གྱུར་ཅིག ཐམས་ཅད་ཀྱང་བླ་ན་མེད་པའི་བྱང་ཆུབ་
ལ་གནས་པར་གྱུར་ཅིག༔ ཅེས་པ་རྣམས་ཀྱིས་བསྔོ་ཞིང་༔ བར་བར་དུ་ཆོས་སྦྱིན་པ་
ཡང་འོག་ནས་འབྱུང་བ་ལྟར་བཏང་༔ རེ་རེ་ལྟར་སྒྲེང་ཞིང་སྣོད་ཀྱང་རིམ་པས་བསལ་
བར་བྱ༔ གཟུངས་སྔགས་དང་ཕྱག་འཚལ་བ་རྣམས་ཀྱང་རིམ་པ་ལྟར་རེ་རེ་ཞིང་ཚང་
བར་བྱའོ༔ དེ་ལྟར་གྲུབ་ནས་མདོ་ལས་གསུངས་པ་ལྟར་ཡི་དྭགས་དང་ཆུའི་གཏོར་
མ་ལ་དབང་བ་རྣམས་ལ༔ ཆུ་སྲོག་ཆགས་མེད་པ་གཙང་མ་ལ་རྩམ་པའི་དྲིས་མ་གོས་
པ་ལ་གཟུངས་སྔགས་དང་བཅས་པས་སྦྱིན་པར་བྱའོ༔ གསུམ་པ་རྗེས་ཀྱི་བྱ་བ་ནི༔
དེ་ལྟར་ཡོངས་སུ་གྲུབ་ནས་གཏོར་སྣོད་རྣམས་ཆབ་གཙང་གིས་བཀང་ནས༔ དཀར་
གསུམ་མངར་གསུམ་རྩི་སྨན་མེ་ཏོག་རིན་པོ་ཆེ་ལ་སོགས་པ་ཅི་འབྱོར་བླུག༔ འབྲུ་
གསུམ་གྱིས་རྣམ་པར་དག་པའི་བདུད་རྩི་དཔག་ཏུ་མེད་པར་བྱིན་གྱིས་བརླབས༔ ཡེ་
ཤེས་པ་ཐམས་ཅད་སྟེང་གི་ནམ་མཁའ་ལ་བཞུགས༔ ཆོས་སྐྱོང་སྲུང་མ་རྣམས་བཀའ་
ཉན་གསུང་སྡོད་ཀྱི་ཚུལ་དུ་མདུན་གྱི་བར་སྣང་ལ་འཁྲིགསཿ རིགས་དྲུག་ལ་སོགས་
པའི་ཡུལ་འོག་མ་རྣམས་ཀྱང་ས་གཞི་ལ་འཁོད་པར་དམིགས་ཤིང་༔ རྣལ་འབྱོར་པ་
ལྷའི་ང་རྒྱལ་གྱིས་བྱང་ཆུབ་སེམས་དང་ལྡན་པས༔ ༀ་ཨཱ༔ཧཱུྃ་ཧཱུྃབཛྲ་གླུ་རུ་དྷེ་ཝ་ཌ
121



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཀི་ནི་སརྦ་སིདྡྷི་ཕ་ལ་ཧཱུྃ་ཨཱ༔ ཨོཾ་ཛྙཱ་ན་ཨ་ཝ་ལོ་ཀི་ཏེ་ན་མས་མན་སྤ་ར་ཎ༔ རིསྨི་བྷ་
ཝ་ས་མ་ཡ༔ མ་ཧཱ་མ་ཎི་དུ་རུ་དུ་རུ་ཧྲི་ད་ཡ་ཛྭ་ལ་ནི་ཧཱུྃཨོཾ་ཨཱ༔ཧཱུྃ་གླུ་རུ་དྷེ་ཝ་ཌཱཀྐི་ནི༔
བྷ་ག་ཝན་མ་ཧཱ་ཀ་རུ་ཎི་ཀ་ཨེ་དཾ་བྷ་ལིང་ཏ་གྷི་ཧྥ་པུཙྪ་ཧོ༔ ན་མོ༔ བླ་མ་ཡི་དམ་མཁའ་
འགྲོའི་ཚོགས༔ དམ་ཅན་ཆོས་སྐྱོང་སྲུང་མར་བཅས༔ ཁྱེད་རྣམས་ཀུན་ལ་གསོལ་བ་
ནི༔ རྣལ་འབྱོར་བདག་ཅག་འཁོར་བཅས་ལ༔ ནད་མེད་ཚེ་དང་དབང་ཕྱུག་དང་
དཔལ་དང་གྲགས་དང་སྐལ་བ་བཟང་༔ ལོངས་སྤྱོད་རྒྱས་པ་ཀུན་ཐོབ་ཅིང་༔ ཞི་དང་
རྒྱས་ལ་སོགས་པ་ཡི༔ ལས་ཀྱི་དངོས་གྲུབ་བདག་ལ་སྩོལ༔ དམ་ཚིག་ཅན་གྱིས་
བདག་ལ་སྲུངས༔ དངོས་གྲུབ་ཅན་གྱིས་སྟོངས་གྲོགས་མཛོད༔ དུས་མིན་འཆི་དང་
ནད་རྣམས་དང་༔ གདོན་དང་བགེགས་རྣམས་མེད་པར་མཛོད༔ རྨི་ལམ་ངན་དང་
མཚན་མ་ངན༔ བྱ་བྱེད་ངན་པ་མེད་པར་མཛོད༔ འཇིག་རྟེན་བདེ་ཞིང་ལོ་ལེགས་
དང་༔ འབྲུ་རྣམས་འཕེལ་ཞིང་རྒྱས་པར་མཛོད༔ ལེགས་པ་ཐམས་ཅད་འགྲུབ་པ་
དང་༔ ཉེས་པ་ཐམས་ཅད་མེད་པར་མཛོད༔ ཅེས་བརྗོད༔ ཐོག་མར་དཀོན་མཆོག་
སྲི་ཞུའི་མགྲོན་ལ་འབུལ་ཞིང་ཅི་འདོད་པའི་དོན་ལ་གསོལ་བ་གདབ་བོ༔ དེ་ནས་
མགོན་པོ་ཡོན་ཏན་གྱི་མགྲོན་རྣམས་ལ་ཕུལ་ནས་ཕྲིན་ལས་གཞོལ༔ དེ་ནས་རིགས་
དྲུག་སྙིང་རྗེའི་མགྲོན་རྣམས་ལ་བྱིན་ནས་སངས་རྒྱས་ཐོབ་པའི་སྨོན་ལམ་རྒྱ་ཆེར་གདབ༔
དེ་ནས་བགེགས་རིགས་ལན་ཆགས་ཀྱི་མགྲོན་རྣམས་ལ་བྱིན་ནས་རང་རང་གི་གནས་
སུ་བསྐྲད་པར་བྱའོ༔ དེ་རྣམས་ལ་སྦྱིན་སྔགས་ལན་གསུམ་མམ༔ ལྔ་བདུན་སོགས་
བརྗོད་ཅིང་བསྔོས་པས༔ སོ་སོའི་སྤྱོད་ཡུལ་དང་མངའ་རིས་སུ་འདོད་པའི་ཡོན་ཏན་
ལྔས་ནམ་མཁའི་ཁམས་གང་བར་གྱུར་ནས་ཚིམ་པར་བསམ༔ བདག་གིས་བསོད་
ནམས་སྟོབས་དང་ནི༔ དེ་བཞིན་གཤེགས་པའི་སྦྱིན་སྟོབས་དང་༔ ཆོས་ཀྱི་དབྱིངས་
ཀྱི་སྟོབས་རྣམས་ཀྱིས༔ དོན་རྣམས་གང་དག་བརྩམས་པ་ཀུན༔ དེ་དག་ཐམས་ཅད་
122



སྔོན་འགྲོ་ཆོས་སྤྱོད་སོགས་ཀྱི་སྐོར།
ཅི་རིགས་པ༔ ཐོགས་པ་མེད་པར་འབྱུང་གྱུར་ཅིག༔ ཆོས་རྣམས་ཐམས་ཅད་རྒྱུ་ལས་
བྱུང་༔ དེ་རྒྱུ་དེ་བཞིན་གཤེགས་པས་གསུངས༔ དེ་ལ་འགོག་པ་གང་ཡིན་པ༔ དགེ་
སྦྱོང་ཆེན་པོས་འདི་སྐད་གསུངས༔ སྡིག་པ་ཅི་ཡང་མི་བྱ་སྟེ༔ དགེ་བ་ཕུན་སུམ་ཚོགས་
པར་སྤྱད༔ རང་གི་སེམས་ནི་ཡོངས་སུ་གདུལཿ འདི་ནི་སངས་རྒྱས་བསྟན་པ་ཡིན
ཞེས་པས་ཆོས་ཀྱི་སྦྱིན་པ་ཡང་བཏང་༔ གཏོར་མ་རྣམས་གཙང་སར་བཏང་༔ བཤལ་
ཆུ་ཡང་དེའི་ཕྱོགས་སུ་གཏོརཿ བཟོད་པར་གསོལ༔ ཡི་གེ་བརྒྱ་བས་ལྷག་ཆད་ཁ་
བསྐང་༔ གཏོར་མགྲོན་གཤེགས༔ དེ་ནས་བསྔོ་བ་སྨོན་ལམ་ལ་སོགས་པ་མདོར་
བསྡུས་པའི་ཚིག་འདི་ཡང་ལན་གསུམ་གྱི་བར་དུ་གདོན་པར་བྱའོ༔ ན་མོ༔ བླ་མ་ཡི་
དམ་མཁའ་འགྲོ་དམ་ཅན་རྒྱ་མཚོ་དང་༔ སངས་རྒྱས་ཆོས་དང་ཚོགས་མཆོག་འཕགས་
པའི་དགེ་འདུན་ལ༔ བྱང་ཆུབ་མ་ཐོབ་བར་དུ་བདག་སོགས་སྐྱབས་སུ་མཆི༔ བདག་
གི་སྦྱིན་སོགས་བགྱིས་པའི་བསོད་ནམས་འདི་དག་གིས༔ འགྲོ་ལ་ཕན་ཕྱིར་སངས་
རྒྱས་མྱུར་དུ་འགྲུབ་པར་ཤོག༔
ཅེས་པ་ལ་སོགས་པ་དང་གཞན་ཡང་གང་རིགས་ཀྱིས་བསྔོ་བ་དང་ སྨོན་ལམ་གསོལ་
བ་རྣམས་ཀྱང་གཞན་དང་མཐུན་པར་བྱའོ༔ དེ་ནས་འཁོར་གསུམ་མི་དམིགས་པའི་
རྒྱས་གདབ་བོ༔ དེ་ལྟར་དུས་རྟག་ཏུ་མ་ཆགས་པའི་ཕན་ཡོན་ནི༔ ཚོགས་སོག༔ སྒྲིབ་
པ་སྦྱང་༔ བར་ཆད་ཞི༔ དངོས་གྲུབ་ཐོབ་པ་ལ་སོགས་པའི་ཕན་ཡོན་ནུས་སྟོབས་
བསམ་གྱིས་མི་ཁྱབ་ཅིང་༔ གནས་སྐབས་སུ་གང་བསམ་པའི་དོན་ཐམས་ཅད་མྱུར་
དུ་འགྲུབ་པར་འགྱུར་རོ༔ ས་མ་ཡཱ༔ གཏོར་ཆོག་བདུད་རྩི་ཀུན་ཁྱབ་ཞེས་བྱ་བ༔ གཏོར་
མའི་ལས་རིམ་ཐུན་མོང་དུ་གདམས་པ༔ ད་ལྟ་མངའ་བདག་ཡབ་སྲས་དང་༔ མ་
འོངས་རྗེས་འཇུག་རྣམས་ཀྱི་དོན་ཨུ་རྒྱན་པདྨ་འབྱུང་གནས་ཀྱིས་མཛད་པ་ལས་མཚོ་
རྒྱལ་བདག་གིས་ཟིན་བྲིས་སུ་བཏབ་ནས་གཏེར་དུ་སྦས་པ་འདི༔ སྐལ་ལྡན་ལས་
123



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
ཅན་རྣམས་དང་འཕྲད་པར་ཤོག༔ ས་མ་ཡཱ༔ རྒྱ་རྒྱ་རྒྱ༔ སྦས་རྒྱ༔ གཏད་རྒྱ༔ གཏེར་རྒྱ༔
ཁ་ཐམ གླུ་ཧྱ༔ དྷ་ཐིམ༔ གཏེར་སྟོན་སངས་རྒྱས་གླིང་པའི་གཏེར་མའོ༔ ཕྱོགས་
དུས་གནས་སྐབས་ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག༔
i24



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨཾ ༔ བླ་མ་དགོངས་པ་འདུས་པ་ལས༔ དཀྱིལ་འཁོར་གྱི་བྲི་
ཐིག་ཚངས་པའི་དྲ་བ་ཞེས་བྱ་བ་
བཞུགས་སོ༔
ཨོཾ༔ ཊཙྩཾ།གྱག༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ དམ་ཚིག་ལྡན་པའི་སྔགས་པ་
ཡིས༔ དཀྱིལ་འཁོར་བྲི་བའི་ལས་ལ་བརྩོན༔ བསྒྲུབ་དང་དབང་བསྐུར་ལ་སོགས་
པའི༔ མཎྜལ་སྟེགས་བུ་ལེགས་བཅས་ཏེ༔ ངོས་འཇམ་ཆང་སོགས་དྲི་བཟང་བྱུག༔
ཤིན་ཏུ་ཁོད་སྙོམས་བདལ་བའི་སྟེང་༔ ཤར་ནུབ་གཉིས་ནས་དཀྱིལ་བཙལ་ལཿ དེ་
ནི་དང་པོ་ཚངས་ཐིག་གདབ༔ དེ་ནས་ཕོ་བྲང་དབུས་དྲང་པོར༔ ཕུར་བུ་གཙུག་ལ་
སྲད་བུ་བཏགས༔ དཀྱིལ་འཁོར་ཅི་ཙམ་བྱེད་འདོད་པའི༔ རིགས་པས་ཚད་བཟུང་
ཟླུམ་བསྐོར་བྱ༔ དེ་ལྟར་འོད་འཕྲེང་མཐར་འཁྱུད་དེ༔ དབུས་ནས་ཕྱོགས་ཀྱི་ཟླུམ་
ཐིག་བརཿ སོ་སོར་ཆ་ནི་གཉིས་གཉིས་ཏེ༔ མཉམ་བྱས་ཕྱོགས་བཞིར་ཚད་རེ་གདབ༔
དེ་ནི་མདའ་ཡབ་མཐར་ཐུག་གོ༔ ཤར་ནུབ་ཚངས་གདབ་གཉིས་ཀྱི་བརཿ ཐིག་སྐུད་
བརྐྱང་པས་ཚད་བཟུང་ལ༔ དེ་ནི་ལྷོ་བྱང་རྒྱ་གྲམ་བྱ༔ དེ་སྟེང་ཚངས་ཐིག་གཉིས་པ་
གདབ༔ དབུས་ནས་ཐིག་གི་བར་གྱི་ཚད༔ བཟུང་སྟེ་ཚད་ཀྱི་སྟེང་ཉིད་ནས༔ ཟུར་
བཞིར་བྱ་རོག་རྗེས་བཞི་བྱ༔ དེ་སྟེང་ཟུར་ཐིག་གཉིས་གདབ་བོ༔ ཡང་ན་ཕྱོགས་
ཕྱོགས་དཀྱིལ་བཙལ་ཏེ༔ མ་ནོར་ཕྱོགས་བཞིའི་ཚངས་ཐིག་ནི༔ ཤར་ནུབ་ལྷོ་བྱང་
གདབ་ནས་ནི༔ ཟུར་གཡོན་ལ་སོགས་རས་ལ་བོར༔ དེ་ནས་ཐིག་རྒྱུད་ཕྱོགས་བཞི་
ནས༔ སོ་སོར་མཐའ་ནས་དབུས་ཀྱི་བརཿ དཀྱིལ་བཙལ་གཡས་གཡོན་རི་མོ་བྲི༔
ཟུར་བཞིར་བྱ་རོག་རྗེས་རེ་འབྱུང་༔ མཚམས་ཀྱི་བྱ་རྗེས་གཉིས་གཉིས་དང་༔ ཕོ་
བྲང་ཚངས་ཐིག་རྒྱ་གྲམ་གསུམ༔ མ་འཆུག་སྟེང་དུ་ཟུར་ཐིག་གདབ༔ དེ་ནས་རིམ་
125



ཨོ་རྒྱན་སངས་རྒྱས་གླིང་པས་གཏེར་ནས་བཏོན།།
བཞིན་ཐིག་རྣམས་བཀོད༔ ཟུར་ཐིག་རྩེ་ནས་རྩེ་མོའི་བར༔ ཕྱོགས་བཞིར་ལོགས་
ཐིག་བཞི་གདབ་བོ༔ ཟུར་ཐིག་རྩེ་ནས་དབུས་ཀྱི་བར༔ ཆ་གསུམ་མཉམ་པར་བྱས་
ནས་ཀྱང་༔ ཕྱི་མའི་ཆ་དེ་མཉམ་གཉིས་བྱ༔ དེ་ཡི་ཆ་གཅིག་ཆ་ཆེན་ཚད༔ ཚད་དེ་
བཟུང་ལ་ཟུར་བཞི་པོ༔ ཀུན་ཀྱང་ཆ་ཆེན་དྲུག་རེ་བགོ༔ དེ་ཡི་ཆ་ཆེན་བཞི་པ་ཕན༔
དཀྱིལ་འཁོར་གང་བྱེད་ཕོ་བྲང་ ཕྱི་མའི་ཆ་གཉིས་པན་རག་གོ༔ གསལ་བར་བྱ་
ཕྱིར་ཆ་བྲན་གདབ༔ ཆ་ཆེན་བཞི་ཆ་ཆ་བྲན་ཡིན༔ དེ་ཡི་གྲངས་ཀྱིས་ཐམས་ཅད་
གཞལ༔ ཆ་ཆེན་ལྔ་པའི་མཐའ་གཉིས་སུ༔ ཆ་ཕྲན་རེ་རེའི་ཚད་དུ་གདབ༔ དྲུག་པའི་
དབུས་གདབ་ཕྱི་མའང་བགོ༔ དེ་ནས་གྱེན་ཐིག་གདབ་པ་ནི༔ ཚངས་པའི་ཐིག་གི་
ཕྱོགས་བཞི་ནསཿ ཆ་ཆན་ལྔ་པའི་ཞེང་གི་བར༔ ཆ་བྲན་གཉིས་དོར་གྱེན་ཐིག་གོ༔
དེ་ཡི་ཕྱི་རུ་ཆ་བྲན་གཅིག༔ དཀྱིལ་འཁོར་བར་ཐིག་གཅིག་བཏབ་པའི༔ སྒོ་དང་སྒོ་
ཁྱུད་གསལ་བར་འབྱུང་༔ དེ་རྒྱབ་ཆ་བྲན་གཅིག་དོར་བ༔ ལྔ་པའི་མཐའ་ནས་དྲུག་
པ་ཡི༔ ཕྱེད་ལ་ཐུག་པར་ཐིག་གཅིག་གོ༔ དེས་ནི་འགྲམ་ལོག་གསལ་བར་འབྱུང་༔
དེ་ཡི་ཕྱི་རུ་ཆ་བྲན་དེ༔ དོར་བར་ཐིག་བཞི་རང་དུ་ནི༔ ལྔ་པའི་མཐའ་ནས་དྲུག་པའི་
བར༔ དེ་རྣམས་རིམ་བཞིན་རྩིག་པ་དང་༔ མུན་པ་ཀ་བ་ཀ་རྒྱན་ནོ༔ དེ་ལྟར་ཕྱོགས་
བཞི་ཀུན་ལ་འདྲེས༔ དེ་ནས་རྟ་བབ་ཐིག་གདབ་པ༔ མདའ་ཡབ་ཐིག་ནས་བཟུང་
ནས་སུ༔ ཚངས་ཐིག་རྒྱུད་དུ་ཆ་ཆེན་གཉིསཿ དོར་བར་ཐིག་ལེ་བྱས་པ་ཡི༔ ཐད་
ཀའི་གཡས་གཡོན་ཆ་ཆེན་ནི༔ གཉིས་རེ་དོར་མཐའ་རི་མོ་བྱ༔ ཀ་རྒྱན་ཐོག་གི་རྩེ་མོ་
ནས༔ ཆ་ཆེན་གཉིས་དོར་རྒྱ་གྲམ་འབྱུང་༔ དེ་ལ་ཟུར་གཏད་གྱེན་ཐིག་དང་༔ འཕྲེད་
ཐིག་ཕྱི་མ་གདབ་པར་བྱ༔ གྲུ་བཞི་དེ་ནང་ཆ་ཆེན་གསུམ༔ ནང་མ་ཆ་བྲན་བཞི་རུ་
བགོ༔ བར་མའི་དབུས་ན་ཆ་བྲན་གདབ༔ ཕྱི་མའང་ཆ་བྲན་བཞི་ཡིན་ནོ༔ དེས་ནི་
སྣམ་བུ་བཅུ་གཅིག་འབྱུང་༔ སྣམ་བུ་རྣམས་ཀྱི་མཐའ་མ་རུ གྱེན་དུ་ཐིག་ཐུང་གདབ་
126



སྔོན་འགྲོ་ཆོས་སྤྱོད་སོགས་ཀྱི་སྐོར།
པ་ནི༔ དང་པོ་དྲུག་པ་རང་སར་བཞག གཉིས་པ་གསུམ་པ་བཞི་པ་གསུམ༔ ཆ་བྲན་
རེ་རེ་ཕྱི་རུ་བསྐྱེད༔ ལྔ་པ་བརྒྱད་པ་དགུ་པ་དང་༔ བཅུ་པ་གསུམ་ལ་ཆ་བྲན་རེ༔ དོར་
རོ་བདུན་པ་ཆ་བྲན་གཉིས༔ དོར་བྱ་སྣམ་བུ་བཅུ་གཅིག་པ༔ ཆ་བྲན་གསུམ་དོར་
ཐིག་གདབ་བོ༔ བུམ་སྐེ་རི་དྭགས་གདུགས་ཆས་འཁོརཿ ཏོག་ཀྱང་དེ་ནང་འཐུམ་
པའོ༔ འོན་ཀྱང་ཏོག་ལ་ཚད་བཟུང་མེད༔ རྡོ་རྗེ་ཕྱེད་པའི་ར་ཚད་ཀྱངཿ ཕྱི་མ་ཆ་ཆེན་
ནང་ཆ་བྲན༔ དྲག་པོ་ཆུ་སྲིན་ཁ་ནས་འབྱུང་༔ རྩེ་མོ་སྣམ་བུ་དགུ་པ་བགལཿ མཛེས་
གཟུགས་ཚད་ལྡན་མཁས་པས་བྲི༔ ཕྱི་ཡི་འཁོར་ཡུག་བསྐོར་བའི་ཚད༔ པདྨ་དུར་
ཁྲོད་ཆ་ཆེན་རེ༔ རྡོ་རྗེའི་ར་བ་ཆ་ཆེན་ཕྱེད༔ འོད་དཀོར་མུ་ཁྱུད་ཆ་བྲན་རེ གེ་སར་
མེ་རི་ཚད་བཟུང་མེདཿ ས་ཡི་ཚོད་དང་བསྟུན་ལ་བྲི༔ དེ་ལྟར་སྐྱ་ཐིག་སྒོ་འཁྱམ་དང་༔
ཕྱི་འཁོར་རྣམས་ཀྱི་རིམ་པ་སྟེ༔ ཕོ་བྲང་ཆག་ཚད་དཔེའུ་རིས་དང་༔ སོ་སོའི་གཞུང་
དང་བསྟུན་པར་བྱ༔ སྤྲོས་ལ་རབ་དགའི་སྔགས་པ་ཡིསཿ སྒོ་འགྱུར་གཉིས་པ་ལ་
སོགས་ཀྱང་༔ སྔར་གྱི་ཐིག་ཚད་གཉིས་ལོག་བསྐྱེད༔ དེ་བཞིན་གསུམ་སོགས་རིག་
པས་གཞལ༔ ས་མ་ཡཱ༔ རྒྱ་རྒྱ་རྒྱ༔ ཐིག་རྫོགས་ཐིག་རྒྱུད་རེས་འགའ་འཐེན༔ ཐིག་
རོ་དོར་ཞིང་དྲ་ཕྱེད་སོགས༔ བྲི་བར་འོས་རྣམས་བྲི་བ་དང་༔ ཁ་དོག་ཚོན་ཁོད་སྙོམས་
པར་བརྡལ༔ མཚམས་ཕྱེད་ཚོན་རོ་སྤང་བ་གཅེསཿ ཕན་ཚུན་སྐྱོན་བཟུང་སྤང་བླང་
རྣམསཿ ལེགས་བརྟགས་མཁས་པའི་ལག་ཕྱིར་འབྲང་༔ གང་འོས་གནས་རྣམས་
ཐད་ཐད་དུ༔ ས་བོན་ཡིག་འབྲུ་ཕྱག་མཚན་བཀོད༔ ལྷ་རྣམས་ཚོམ་བུ་གདན་སྟེང་དུ༔
འབྱོར་ན་ལྷ་ཡང་བཀྲམ་པར་བྱ༔ མ་འབྱོར་ལྷ་མཚམས་གྲངས་ལྡན་པས༔ ཁ་དོག་
ཚོན་གྱིས་བསྒྱུར་ཏེ་བཀྲམ༔ དེ་ནས་དཀྱིལ་འཁོར་བྲི་ཐིག་རྣམས༔ གཞུང་འདི་
དཔང་པོར་བཞག་བྱས་ལ༔ མཛེས་ཤིང་ཡིད་འོང་བག་ལྡན་པརཿ སྐྱེས་བུ་ཤེས་
རབ་ཅན་རྣམས་ཀྱིས༔ བློ་ཡིས་སྤྲུལ་ཅིང་བྲི་བའམ༔ ཡང་ན་སྔོན་གྱི་རྒྱུད་འབྱུང་དང་༔
127



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
མཁས་པ་རྣམས་ཀྱི་ལག་ཁྲིད་ལསཿ འབྱུང་བའི་ལུགས་བཞིན་བསྟུན་ལ་བྲི༔ མདོར་
ན་དཀྱིལ་འཁོར་ཆེན་པོ་ཡི༔ རིམ་པ་མ་ནོར་བརྩོན་པ་གཅེས༔ གལ་ཏེ་ནོར་འཁྲུལ་
ལ་སོགས་པ༔ ལྷག་ཆད་ཡོན་སོགས་མ་དག་ན༔ ཉམས་པའི་རྒྱུ་རྐྱེན་མང་འབྱུང་
ཞིང་༔ བྱིན་རླབས་དངོས་གྲུབ་གཡེལ་བ་དང་༔ བསྒྲུབ་ལ་བར་ཆད་ཡང་ན་འགྱོང་༔
དཔོན་སློབ་འཁྲུག་སོགས་མི་ཤིས་འབྱུང་༔ དེ་ཕྱིར་གཟུ་ལུམ་རས་ཆོད་དང་ ལུང་
དང་མི་མཐུན་རྣམས་སྤངས་ནས༔ གཏན་པར་བརྩི་ཞིང་གཟབ་པར་བྱ༔ ས་མ་ཡ༔
རྒྱ་རྒྱ་རྒྱ༔ དཀྱིལ་འཁོར་གྱི་བྲི་ཐིག་ཚངས་པའི་དྲ་བ་ཞེས་བྱ་བ༔ རྒྱུད་སྡེའི་གཞུང་
དང་མ་འགལ་བརཿ ཨུ་རྒྱན་གྱི་མཁན་པོ་པདྨ་འབྱུང་གནས་ཀྱིས་མཛད་པ་སྐལ་
ལྡན་ལས་ཅན་ཨུ་རྒྱན་གསུང་གི་སྲས་དང་འཕྲད་པར་ཤོག༔ སྦས་ཐུགས་ཀློང་དུ་རྒྱ༔
གཏད་གཏེར་གྱི་སྲུང་མ་ལ་རྒྱ༔ གཏེར་གསང་བ་བྲག་གི་ཡང་མཛོད་དུ་རྒྱ༔ དགེ་སྦྱོང་སངས་
རྒྱས་རྡོ་རྗེའི་གཏེར་མའོ༔ མངྒལཾ
128



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨོྃ༔ བླ་མ་དགོངས་པ་འདུས་པ་ལསཿ དཀྱིལ་འཁོར་རྣམ་དག་
རབ་ཏུ་གསལ་བའི་འོད་ཅེས་བྱ་བ་
བཞུགས་སོ༔
ཨཾ༔ ཐགྲགླzགཱnl༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ སྣོད་བཅུད་ཐམས་ཅད་
མཐའ་ཡས་རོལ་པའི་དབྱིངས༔ སྣ་ཚོགས་སྤྲུལ་པས་འགྲོ་རྣམས་ཐུགས་རྗེས་སྐྱོང་༔
མཚན་དཔེ་དུ་མས་རབ་སྤྲས་ཐུགས་རྗེའི་བདག གཙུག་གི་རྒྱན་མཆོག་རྣམས་ལ་
གུས་ཕྱག་འཚལ༔ འཁོར་འདས་ཀྱིས་བསྡུས་པའི་ཆོས་ཐམས་ཅད་ཐབས་དང་ཤེས་
རབ་གཉིས་ཀྱི་རྟེན་འབྲེལ་ལས་འབྱུང་བའི་ཕྱིར༔ འདིར་ཡང་གོ་མཚོན་བརྡ་དང་
རྟགས་ཀྱི་རྣམ་པས༔ ཕྱི་སྣོད་ཀྱི་འཇིག་རྟེན་ཐམས་ཅད་རྣམ་པར་དག་པས་མཚོན་
པར་བྱེད་པ་ལ༔ རྟེན་གཞལ་ཡས་ཁང་གི་ངོ་སྤྲད་ཅིང་༔ ནང་བཅུད་ཀྱི་སེམས་ཅན་
རྣམ་པར་དག་པ་མཚོན་པར་བྱེད་པ་ལ༔ བརྟེན་པ་ཡི་དམ་གྱི་ལྷ་ངོ་སྤྲད་དོ༔ ཕྱི་ནང་
སྣོད་བཅུད་ཐབས་དང་ཤེས་རབ་ཀྱི་རང་བཞིན་དུ་ངོ་སྤྲད་པར་བྱས་ཏེ༔ ཐོག་མར་
རྟེན་གཞལ་ཡས་ཁང་ངོ་སྤྲོད་པར་བྱེད་པ་ལ༔ ཐེག་པ་ཆེན་པོའི་བར་ཆད་སྲུང་བར་
བྱེད་པ་སྲུང་བའི་གུར་ཁང་ནི༔ རྒྱ་རིམ་པ་གསུམ་གྱིས་མཚོན་པ༔ སྐུ་རྡོ་རྗེའི་རྒྱ
གསུང་པདྨའི་རྒྱ༔ ཐུགས་ཡེ་ཤེས་ཀྱི་མེ་རི་རབ་ཏུ་འབར་པའི་རྒྱ་སྟེ༔ དེ་ཡང་དུག་
ལྔའི་བུད་ཤིང་སྲེག་པར་བྱེད་པའི་ཡེ་ཤེས་ལྔ་ལྡན་གྱི་མེ་ཁ་དོག་ལྔ་རྣམ་པར་འབར་
བའོ༔ དག་པ་ལྔ་ལྡན་འབྱུང་རིམ་དུ་ཤར་བ་ཡང་༔ ཞེ་སྡང་རྣམ་པར་དག་པས་ཨེ་
ལས་ཆོས་ཀྱི་འབྱུང་གནས་ནམ་མཁའི་རྣམ་པཿ ཕྲག་དོག་རྣམ་པར་དག་པས་ཡཾ་
ལས་རླུང་གི་དཀྱིལ་འཁོར་རོ༔ འདོད་ཆགས་རྣམ་པར་དག་པས་རཾ་ལས་མེ་རི༔ ང་
རྒྱལ་རྣམ་པར་དག་པས་ར་ལས་རཀྟའི་རྒྱ་མཚོ༔ གཏི་མུག་རྣམ་པར་དག་པས་སུ་
129



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ལས་ཞིང་ཆེན་གྱི་ས་གཞི༔ དེ་རྣམས་ཀྱང་བར་དུ་གཅོད་པའི་བདུད་དཔུང་མཇོམས་
ཤིང་༔ མི་མཐུན་པའི་ཕྱོགས་ངན་པ་ཐམས་ཅད་རྣམ་པར་དག་པའོ༔ དུར་ཁྲོད་ཆེན་
པོ་བརྒྱད་ནི་རྣམ་པར་ཤེས་པའི་ཚོགས་བརྒྱད་རྣམ་པར་དག་པ་ཡིན་པསཿ ཕྱོགས་
སྐྱོང་ཞིང་སྐྱོང་ལྷ་ཀླུ་གནོད་སྦྱིན་དྲི་ཟ་སྲིན་པོ་ལ་སོགས་པའི་འཁོར་ཡུག་ནི༔ འཇིག་
རྟེན་འཁོར་བའི་ཆོས་ཐམས་ཅད་རྣམ་པར་དག་པའོ༔ དེའི་ནང་དུ་ཆགས་པའི་སྐྱོན་
ཐམས་ཅད་དང་བྲལ་བ་སྣ་ཚོགས་པདྨའི་གདན་འབྱུང་བ་ནི༔ འཇིག་རྟེན་ལས་
འདས་པའི་ཆོས་ཐམས་ཅད་མཚོན་པར་བྱེད་པའོ༔ གཉིས་བསྡུས་ཀྱི་ཆོས་ཐམས་
ཅད་ཀུན་བཟང་ཡངས་པའི་ཀློང་དུ་འགྱུར་བ་མེད་ཅིང་༔ དུ་མ་རོ་གཅིག་པའི་བརྡར་
གཞི་མ་མཐིང་ནག་ཏུ་བསྟན་པའོ༔ དེའི་རང་མདངས་ལས་འོད་ཀྱི་ཚངས་ཁང་དམར་
པོ་འཁྲིགས་པ་ནི༔ ཕོ་བྲང་བཀོད་པ་ཆེན་པོ་དང་ལྡན་པ་འདི་ཉིད་སངས་རྒྱས་སྣང་
བ་མཐའ་ཡས་ཀྱི་ཐུགས་རྗེའི་འོད་ཀྱི་ཞིང་གི་བཀོད་པ་ལས་ལྷག་པའོ༔ ཕྲིན་ལས་
རྣམ་བཞི་མཚོན་པའི་བརྡར་སྣ་ཚོགས་རྡོ་རྗེའི་གདན་བྱུང་སྟེ༔ རྟེན་འབྲེལ་བཅུ་གཉིས་
འཇིགས་ཚོགས་ཀྱི་ལྟ་བ་ཉི་ཤུ་འཇོམས་པའི་བརྡར་རྩེ་བྲན་ཉི་ཤུས་མཚོན་པའོ༔
ཆོས་ཐམས་ཅད་མཉམ་ཉིད་མཚོན་པའི་བརྡར་གྲུ་ཆད་བཞི་མཉམ་པ་ཉིད་དོ༔ སྙིང་
རྗེ་ཆེན་པོས་སེམས་ཅན་གང་དག་དབང་དུ་བྱས་ཏེ༔ ཡང་དག་པའི་ལམ་ལ་སྦྱོར་བའི་
བརྡར་འདོད་ཡོན་གྱི་སྣམ་བུ་དམར་པོར་བསྟན་པའོ༔ སྒོ་བཞི་ནི་རྣམ་པར་ཐར་པའི་
སྒོ་བཞི་མཚོན་པར་བྱེད་པའོ༔ ཕ་རོལ་ཏུ་ཕྱིན་པ་བཅུ་དང་ས་བཅུ་མཐར་ཕྱིན་པའི་
བརྡར་ཟུར་ཉི་ཤུའོ༔ ཀ་བ་བཞི་བཞིས་བཏེགས་པའི་རྟ་བབས་བང་རིམ་བཞི་བཞི་
དང་ལྡན་པ་ནི༔ ཡང་དག་པར་སྤང་བ་བཞི་མཚོན་པར་བྱེད་པའོ༔ གཞལ་ཡས་ཁང་
གི་ཁ་ཁྱེར་རྣམ་པ་བཞི་ནི་དྲན་པ་ཉེ་བར་བཞག་པ་བཞི་མཚོན་པར་བྱེད་པའོ༔ སྒོ་ཁྱུད་
བཞི་ནི་རྫུ་འཕྲུལ་གྱི་རྐང་པ་བཞི་མཚོན་པར་བྱེད་པའོ༔ དྲ་བ་ཁ་དོག་རིམ་པ་ནི༔
130



སྔོན་འགྲོ་ཆོས་སྤྱོད་སོགས་ཀྱི་སྐོར།
དབང་པོ་ལཿ སྟོབས་ལྔ༔ ཡེ་ཤེས་ལྔ་མཚོན་པར་བྱེད་པའོ༔ ནང་ཀ་བ་བརྒྱད་ཀྱིས་
བཏེགས་ཤིང་མཛེས་པར་བརྒྱན་པ་ནི༔ འཕགས་པའི་ལམ་ཡན་ལག་བརྒྱད་ཀྱིས་
མཚོན་པར་བྱེད་པའོ༔ དབུས་བྱུར་བུར་གྱུར་པ་པདྨ་ར་ག་ལས་གྲུབ་པའི་པདྨའི་ཏོག་
གིས་མཚན་པ་ནི༔ གསུང་གི་བཀོད་པ་རྣམ་པར་མཚོན་པའོ༔ རྒྱན་ཕྲ་ཞིབ་ཀྱི་རྣམ་
པ་དུ་མས་གཞལ་ཡས་ཁང་ལ་ཉེ་བར་སྤུས་པ་ནི༔ བྱང་ཆུབ་ཀྱི་ཕྱོགས་ཀྱི་ཆོས་ཐམས་
ཅད་མཚོན་པ་ཡིན་ཅིང་གཞལ་ཡས་ཁང་དེ་ཉིད་ཕྱི་ཞི་བའི་རྣམ་པར་སྣང་བ་ནི༔ བྱམས་
སྙིང་རྗེ་བྱང་ཆུབ་ཀྱི་སེམས་ཀྱིས་ཡོངས་ལ་སྙོམས་པར་ཁྱབ་པའི་བརྡར་མཚོན་པར་
བྱེད་དོ༔ རྒྱས་པར་སྤྲོ་ན་གཞལ་ཡས་ཁང་ནང་གི་དག་པ༔ མངོན་རྟོགས་ནས་འབྱུང་
བ་ལྟར་བཤད་དོ༔ གཞལ་ཡས་ཁང་གི་ནང་ཐམས་ཅད་དུར་ཁྲོད་རྔམ་པ་འཇིགས་
པའི་རང་བཞིན་དུ་གྲུབ་པའི་ཐུགས་རྗེ་བྱམས་ལྡན་ཞི་བའི་ངང་ལས་མ་གཡོས་ཀྱང་༔
ལོག་རྟོག་འཁྲུལ་པའི་སེམས་ཅན་གནས་སུ་བསྒྲལ་ནས་ཡང་དག་གི་ས་ལ་དགོད་
པའི་བརྡར་རིམ་པ་སྣ་ཚོགས་སུ་བརྟགས་པ་སྟེ༔ གཞལ་ཡས་ཁང་ཕྱི་ཞི་བའི་ཚུལ་
ཅན༔ ནང་ཁྲོ་བོའི་ཚུལ་ཅན་རྣམ་པ་དྲག་ཤུལ་དུ་བསྟན་པ་དང་བཅས་པ་འདིའི་ཁོངས་
སུ་འཁོར་འདས་ཀྱི་ཆོས་ཉིད་རང་བཞིན་ལྷུན་གྲུབ་ཏུ་ཚང་ངོ་༔ དེ་ལྟར་བཀོད་པ་དུ་
མ་དང་ལྡན་པའི་གཞལ་ཡས་ཁང་གི་ཕྱི་ནང་ཐམས་ཅད་སྒྲིབ་གཡོགས་མེད་པར་
གསལ་དངས་ཤིང་འོད་ཟེར་ཁ་དོག་སྣ་ཚོགས་སུ་འཕྲོ་འདུ་བྱེད་པ་ནི༔ འཁོར་འདས་
ཀྱི་ཆོས་ཐམས་ཅད་དུ་མ་རོ་གཅིག་པའི་ངང་ལས༔ རོལ་པ་ཡེ་ཤེས་ཀྱི་རང་རྩལ་མ་
འགགས་པར་རང་མདངས་སྣ་ཚོགས་འགྱེད་པའི་བརྡ་མཚོན་པའོ༔ དེ་ལྟ་བུའི་ཕོ་
བྲང་ཆེན་པོའི་དབུས་སུ་རྣམ་པ་དགུ་འབྱུང་བ་ནི༔ སེམས་ཅན་གྱི་བློ་རིགས་རབ་
འབྲིང་ཐ་མ་དགུ་ལ༔ གང་ལ་གང་འདུལ་གྱི་ཆོས་ཐེག་པ་རིམ་པ་དགུར་ཕྱེས་ཏེ་
བསྟན་པར་མཚོན་པའོ༔ ལིང་ཙེ་རེ་རེ་ཞིང་པདྨ་འདབ་བརྒྱད་ཁ་དོག་སྣ་ཚོགས་དང་
131



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བཅས་པར་སྣང་བ་ནི༔ བདེ་བར་གཤེགས་པ་རྣམས་རང་བཞིན་གྱིས་དབྱིངས་སུ་
སྐུའི་བཀོད་པ་མི་སྣང་བར་བཞུགས་ཀྱང་༔ གདུལ་བྱ་རྣམས་ཀྱི་དོན་དཔག་ཏུ་མེད་
པར་མཛད་པའི་ཕྱིར༔ སྐུའི་བཀོད་པ་སྣ་ཚོགས་སུ་སྤྲུལ་པ་དང་༔ ཡང་སྤྲུལ་འགྱེད་
ཅིང་ཐུགས་རྗེ་ཞལ་ཕྱག་ཏུ་བསྟན་ནས་རྟེན་ལ་མངོན་པར་ལྷག་པའི་བརྡར་མཚོན་
པའོ༔ པདྨ་རྣམས་ཀྱི་ལྟེ་བའི་ཟེའུ་འབྲུ་མུ་ཏིག་བཀྲམ་པ་དང་བཅས་པ་ནི༔ ཉན་ཐོས་
ཀྱི་ཐེག་པ་མཐར་ཕྱིན་པའི་བརྡའོ༔ ཨསྨྲའི་མགོ་འཁྲིགས་པ་ནི༔ རང་རྒྱལ་གྱི་ཐེག་
པ་མཐར་ཕྱིན་པའི་བརྡའོ༔ ནོར་བུ་རིན་ཆེན་བ་གམ་གཏམས་པ་ནི་བྱང་ཆུབ་སེམས་
དཔའི་ཐེག་པ་མཐར་ཕྱིན་པའི་བརྡའོ༔ རྡོ་རྗེ་རྩེ་གསུམ་རྩེ་ལྔ་རྩེ་དགུའི་བྲག་རི་
འཁྲིགས་པ་ནི༔ ཀྲི་ཡ་ཨུ་པ་ཡོ་ག་གསུམ་གྱི་ཐེག་པ་མཐར་ཕྱིན་པའི་བརྡའོ༔ པདྨ་
ཉི་མ་ཟླ་བའི་གདན་ནི༔ བསྐྱེད་པ་མ་ཧཱ་ཡོ་ག ལུང་ཨ་ནུ་ཡོ་ག རྫོགས་པ་ཨ་ཏི་
ཡོ་ག་གསུམ་གྱི་ཐེག་པ་མཐར་ཕྱིན་པའི་བརྡའོ༔ དྲེགས་བྱེད་ཕོ་མོའི་གདན་བྱུང་བ་
ནི༔ ཡང་དག་པ་གནས་ལུགས་ཀྱི་དོན་ཆམ་ལ་ཕེབས་པའི་བརྡའོ༔ བྱོལ་སོང་གཙོ་
བོ་ལྔ་ཡི་ཁྲི་བྱུང་བ་ནི༔ ཉོན་མོངས་པ་རང་སར་གྲོལ་ནས་ཡེ་ཤེས་ཀྱི་རང་འོད་
འཁྲིགས་པའི་བརྡའོ༔ དེ་ལྟར་ལྷ་རྣམས་ལ་གདན་ཁྲི་བཀོད་པ་དང་ལྡན་པ་ནི༔ སྲིད་
པའི་འཁོར་ལོ་ལུགས་བཟློག་པ་རྣམས་ཀྱིས་ཉོན་མོངས་པའི་དྲ་བ་རྩད་ནས་གཅོད་
པའི་བརྡར་མཚོན་པའོ༔ དེ་ལྟར་གཞལ་ཡས་ཁང་གདན་དང་བཅས་པའི་ཕྱི་ནས་
རིམ་པ་ལྟར་བརྗོད་ནས༔ ད་ནི་ནང་བཅུད་ཀྱི་སེམས་ཅན་རྣམ་པར་དག་པ་མཚོན་
པར་བྱེད་པཿ བརྟེན་པ་ཡི་དམ་གྱི་ལྷ་ནང་ནས་རིམ་པ་ལྟར་ངོ་སྤྲད་པར་བྱེད་དེ༔ དེ་
ཡང་དྲེགས་པ་ཕོ་རྒྱུད་མོ་རྒྱུད་དབང་དུ་བསྡུས་ནས་བྲན་དུ་བཀོལ་བས༔ སྤྱི་དཔལ་
ཆེན་པོ་ཡབ་དཔའ་བོ་རྟ་མགྲིན་དང་ཡུམ་རྡོ་རྗེ་ཕག་མོ་གཉིས་ཤིན་ཏུ་གཏུམ་ཤིང་ཁྲོས་
པའི་ཚུལ་གྱིས་གཙོ་མཆོག་གི་ངོ་བོ་གཉིས་པ་རྒྱལ་ཐེབས་ཀྱི་རྣམ་པར་བཞུགས་ཏེ
132



སྔོན་འགྲོ་ཆོས་སྤྱོད་སོགས་ཀྱི་སྐོར།
ཁྲོ་བོའི་ཆས་བརྒྱད་དང་བཅས་པ་ཡེ་ཤེས་ཀྱི་མེ་རབ་ཏུ་འབར་བའི་ཀློང་དུ་གར་དགུའི་
ཉམས་དང་ལྡན་པར་སྣང་ངོ༔ དེའི་སྤྱི་གཙུག་ཏུ་གདོས་བཅས་ཀྱི་ཕུང་པོ་གནས་སུ་
དག་པ་ལས༔ གཡས་ཞལ་ཆོས་སྐུ་འགྱུར་མེད་མཐིང་ནག ཅེས་པ་ནསཿ ཡབ་
ཡུམ་གཉིས་སུ་མེད་པར་འཁྲིལ་ཞིང་སྦྱོར་བ༔ ཞེས་པའི་བར་མངོན་རྟོགས་ནས་
འབྱུང་བ་ལྟར་བརྗོད་པར་བྱའོ༔ དུས་གསུམ་གྱི་སངས་རྒྱས་ཐམས་ཅད་ཀྱི་ངོ་བོར་
གྱུར་པའི་པདྨ་བཛྲ་རྩལ་དང་༔ ཡུམ་ལྷ་ལྕམ་མེ་ཏོག་མ་གཉིས་ཐབས་ཤེས་ཀྱི་རོལ་
པར་དཔའ་བརྟུལ་གྱི་ཉམས་དང་ལྡན་པར་བཞུགས་པ་ལ༔ འཁོར་ཞེ་སྡང་རྡོ་རྗེ་ལ་
སོགས་པའི་སེམས་དཔའ་བརྒྱད་དང་ དེའི་ཡུམ་སྐྱོད་བྱེད་མ་ལ་སོགས་པའི་སེམས་
མ་བརྒྱད་ཀྱང་ཡབ་ཡུམ་ཐབས་ཤེས་ཀྱི་རོལ་སྟབས་སུ་བཞུགས་པས་བསྐོར་བ་སྟེ༔
དེ་ལྟར་གཙོ་བོའི་ཚོམ་བུ་དང་བདེ་བར་གཤེགས་པ་ཐམས་ཅད་ཀྱི་སྐུ་གསུང་ཐུགས་
ཡོན་ཏན་ཕྲིན་ལས་ཀྱི་ངོ་བོར་བསྟན་པའི་ཚུལ་དུ་བཞུགས་པའོ༔ ཤར་ཕྱོགས་ཀྱི་ལིང་
ཙེའི་དབུས་སུ་བཅོམ་ལྡན་འདས་བྷུདྨ་ཐོད་ཕྲེང་རྩལ་དང་ཡུམ་སངས་རྒྱས་མཁའ་
འགྲོ་མ་གཉིས་འཁྲིལ་སྦྱོར་དུ་བཞུགས་པ་ལ༔ འཁོར་བཛྲ་ཐོད་ཕྲེང་རྩལ་ལ་སོགས་
པའི་རྩལ་འཆང་བརྒྱད་དང་ ཡུམ་རྡོ་རྗེ་མཁའ་འགྲོ་མ་ལ་སོགས་པའི་ཌཱཀྐི་བརྒྱད་
ཀྱིས་འཁྲིལ་ཞིང་སྦྱོར་བར་བསྐོར་ནས་བཞུགས་པ་ལ༔ དེ་དག་ཐམས་ཅད་ཀྱང་
བདེ་བར་གཤེགས་པ་ཐམས་ཅད་ཀྱི་ཐུགས་ཀྱི་ངོ་བོར་བསྟན་པའི་ཚུལ་དུ་བཞུགས་
སོ༔ ལྷོ་ཕྱོགས་ཀྱི་ལིང་ཙེའི་དབུས་སུ་བཅོམ་ལྡན་འདས་མི་བསྐྱོད་རྡོ་རྗེ་རྩལ་དང་༔
ཡུམ་བདེ་བའི་དབྱིངས་ཕྱུག་མ་གཉིས་འཁྲིལ་སྦྱོར་དུ་བཞུགས་པ་ལཿ འཁོར་པདྨ་
འབྱུང་གནས་ལ་སོགས་པའི་ལས་བྱེད་ཀྱི་སྤྲུལ་པ་བརྒྱད༔ ཡུམ་ཡེ་ཤེས་མཚོ་རྒྱལ་
ལ་སོགས་པ་རིགས་ཀྱི་སྒྲུབ་སྡེ་མོ་བརྒྱད་རྣམས་ཀྱིས་བསྐོར་ནས་བཞུགས་ཏེ༔ དེ་
དག་ཐམས་ཅད་ཀྱང་བདེ་བར་གཤེགས་པ་ཐམས་ཅད་ཀྱི་ཡོན་ཏན་གྱི་ངོ་བོར་བསྟན་
133



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པའི་ཚུལ་དུ་བཞུགས་སོ༔ ནུབ་ཕྱོགས་ཀྱི་ལིང་ཙེའི་དབུས་སུ་བཅོམ་ལྡན་འདས་
པདྨ་དབང་ཆེན་རྩལ་དང་༔ ཡུམ་མཁའ་འགྲོ་རིག་བྱེད་མ་གཉིས་འཁྲིལ་སྦྱོར་དུ་
བཞུགས་པ་ལ༔ འཁོར་རྡོ་རྗེ་ཉི་མ་ལ་སོགས་པའི་སེམས་དཔའ་བརྒྱད་དང་༔ ཡུམ་
ལེགས་སྐྱེས་མ་ལ་སོགས་པའི་སེམས་མ་བརྒྱད་འཁྲིལ་སྦྱོར་དུ་བཞུགས་པ་སྟེ༔ དེ་
དག་ཐམས་ཅད་ཀྱང་བདེ་བར་གཤེགས་པ་ཐམས་ཅད་ཀྱི་གསུང་གི་ངོ་བོར་བསྟན་
པའི་ཚུལ་དུ་བཞུགས་པའོ༔ བྱང་ཕྱོགས་ཀྱི་ལིང་ཙེའི་དབུས་སུ་བཅོམ་ལྡན་འདས་
རིག་འཛིན་ཐོད་པ་རྩལ་དང་༔ ཡུམ་ཉི་ཟླ་ཐོད་ཕྲེང་མ་གཉིས་འཁྲིལ་སྦྱོར་དུ་བཞུགས་
པ་ལ༔ འཁོར་དུ་ལྷུན་གྱིས་གྲུབ་པའི་རིག་འཛིན་ལ་སོགས་པའི་སློབ་དཔོན་བརྒྱད་
དང་༔ ཡུམ་སྤྱན་གཅིག་མ་ལ་སོགས་པའི་རྣལ་འབྱོར་མ་བརྒྱད་འཁྲིལ་སྦྱོར་དུ་
བཞུགས་པ་སྟེ༔ དེ་དག་ཐམས་ཅད་ཀྱང་བདེ་བར་གཤེགས་པ་ཐམས་ཅད་ཀྱི་ཕྲིན་
ལས་ཀྱི་ངོ་བོར་བསྟན་པའི་ཚུལ་དུ་བཞུགས་པའོ༔ ཤར་ལྷོར་ལིང་ཙེའི་དབུས་སུ་
བཅོམ་ལྡན་འདས་གླུ་རུ་དྲག་པོ་རྩལ་དང་ ཡུམ་ཁྲོ་མོ་ཁམས་གསུམ་སྲིད་པའི་བདག་
མོ་གཉིས་འཁྲིལ་སྦྱོར་དུ་བཞུགས་པ་ལ༔ འཁོར་གཤིན་རྗེ་ཡ་མ་ར་ཙ་ལ་སོགས་
པའི་སྟོབས་ལྡན་ཆེན་པོ་བརྒྱད་དང་༔ ཡུམ་ཟ་བྱེད་མ་ལ་སོགས་པའི་སྔགས་ཀྱི་
བདག་མོ་བརྒྱད་འཁྲིལ་ཞིང་སྦྱོར་ནས་བཞུགས་པ་སྟེ༔ དེ་དག་ཐམས་ཅད་ཀྱང་བདེ་
བར་གཤེགས་པ་ཐམས་ཅད་ཀྱི་ཕོ་ཉ་དྲེགས་བྱེད་འདུལ་བའི་ཚུལ་དུ་བཞུགས་པའོ༔
ལྷོ་ནུབ་མཚམས་ཀྱི་དཀྱིལ་འཁོར་གྱི་དབུས་སུ་བཅོམ་ལྡན་འདས་སངས་རྒྱས་དཔའ་
བོ་ཐོད་པ་དུམ་བུ་རྩལ་དང་༔ ཡུམ་སངས་རྒྱས་དཔའ་མོ་གཉིས་འཁྲིལ་སྦྱོར་དུ་
བཞུགས་པ་ལ༔ འཁོར་རྡོ་རྗེ་དཔའ་བོ་ལ་སོགས་པའི་གིང་ཆེན་བརྒྱད་དང་༔ ཡུམ་
རྡོ་རྗེ་དཔའ་མོ་ལ་སོགས་པའི་དཔའ་མོ་གིང་མོ་བརྒྱད་ཀྱིས་འཁྲིལ་ཞིང་སྦྱོར་བས་
བསྐོར་ནས་བཞུགས་པ་སྟེ༔ དེ་དག་ཐམས་ཅད་ཀྱང་བདེ་བར་གཤེགས་པ་ཐམས་



སྔོན་འགྲོ་ཆོས་སྤྱོད་སོགས་ཀྱི་སྐོར།
ཅད་ཀྱི་རིགས་འདུས་ཀྱི་ངོ་བོར་བསྟན་པའི་ཚུལ་དུ་བཞུགས་སོ༔ ནུབ་བྱང་མཚམས་
ཀྱི་ལིང་ཙེའི་དབུས་སུ་བཅོམ་ལྡན་འདས་རྟ་མགྲིན་དབང་ཆེན་རྩལ་དང་ ཡུམ་ཁྲོ་
མོ་ཨེ་ཀ་ཙ་ཏི་མ་གཉིས་འཁྲིལ་སྦྱོར་དུ་བཞུགས་པ་ལ༔ འཁོར་ཡེ་ཤེས་ཟིལ་གནོན་
གྱི་ཁྲོ་བོ་བརྒྱད་དང་ཡུམ་མི་ཕམ་མ་ལ་སོགས་པའི་ཁྲོ་མོ་ལས་བྱེད་མ་བརྒྱད་འཁྲིལ་
ཞིང་སྦྱོར་བས་བསྐོར་ནས་བཞུགས་པ་སྟེ༔ དེ་དག་ཐམས་ཅད་ཀྱང་བདེ་བར་གཤེགས་
པ་ཐམས་ཅད་ཀྱི་གསུང་གི་ངོ་བོར་བསྟན་པའི་ཚུལ་དུ་བཞུགས་པའོ༔ བྱང་ཤར་
མཚམས་ཀྱི་ལིང་རྩེའི་དབུས་སུ་བཅོམ་ལྡན་འདས་ལག་ན་རྡོ་རྗེ་རྩལ་དང་༔ ཡུམ་
གསང་བའི་དབྱིངས་ཕྱུག་མ་གཉིས་འཁྲིལ་སྦྱོར་དུ་བཞུགས་པ་ལ༔ འཁོར་ཁྲོ་བོ་
རྣམ་རྒྱལ་ལ་སོགས་པའི་དྲེགས་པ་འདུལ་བྱེད་ཀྱི་ཁྲོ་བོ་བཅུ་དང་ ཡུམ་རྡོ་རྗེ་མདའ་
སྙེམས་མ་ལ་སོགས་པའི་ཡུམ་ཆེན་ཁྲོ་མོ་བཅུ་རྣམས་ཀྱིས་འཁྲིལ་ཞིང་སྦྱོར་བས་བསྐོར་
ནས་བཞུགས་པ་སྟེ༔ དེ་དག་ཐམས་ཅད་ཀྱང་བདེ་བར་གཤེགས་པ་རྣམས་ཀྱི་གསང་
བའི་མཛོད་འཛིན་པའི་ངོ་བོར་བསྟན་པའི་ཚུལ་དུ་བཞུགས་པའོ༔ དེ་ལྟར་ཕོ་བྲང་
ཆེན་པོའི་སྒོ་བཞིར་ཁྲ་གདོང་མ་ལ་སོགས་པའི་སྒོ་མ་བཞི་བཞུགས་པ་ནི༔ ཚད་མེད་
པ་བཞིས་འཁོར་བའི་སེམས་ཅན་གནས་ནས་འདྲེན་པའོ༔ མཚམས་བཞིར་བརྟན་
བྱེད་མ་ལ་སོགས་པའི་ཕྱེད་གཟུགས་མ་བཞི་བཞུགས་པ་ནི༔ བདུད་བཞིའི་དཔུང་
ཚོགས་འཇོམས་པར་བྱེད་པའོ༔ དཀྱིལ་འཁོར་ཆེན་པོའི་བར་ཁྱམས་སུ་དཔའ་བོ་
དཔའ་མོ་སྤྲུལ་པ་ཡང་སྤྲུལ་དང་བཅས་པ་བཞུགས་པ་ནི༔ ཕྲིན་ལས་སྣ་ཚོགས་ཀྱི་
སྒོ་ནས་འགྲོ་བའི་དོན་ཆགས་ཐོགས་མེད་པར་མཛད་པའོ༔ ཕྱིའི་མུ་རན་ལ་དྲེགས་
བྱེད་ཕོ་ཉ་ལས་མཁན་དབང་ཕྱུག་ཊཱཀྐི་གཙང་རིགས་ཀྱི་ལྷ་དང་བཅས་པ་གངས་རི་
ལ་སྤྲིན་གཏིབས་པ་ལྟར་བཞུགས་པ་ནི༔ སངས་རྒྱས་ཀྱི་བསྟན་པ་གཉན་པོ་བསྲུང་
ཞིང་བཀའི་བྱ་ར་མཛད་པའོ༔ ལྷའི་རྐང་གྲངས་རྒྱས་པར་མངོན་རྟོགས་དང་བསྟུན་
135



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པར་བྱའོ༔ དེ་ལྟར་དཀྱིལ་འཁོར་གྱི་ལྷ་ཚོགས་ཐམས་ཅད་སྤྲུལ་པ་དཔག་ཏུ་མེད་པ་
འགྱེད་པའི་ཕྱིར༔ གཅིག་དང་དུ་བྲལ་ངེས་པ་མེད་དེ༔ ཕྱི་ལྟར་བླ་མའི་རང་བཞིན༔
ནང་ལྟར་ཡི་དམ་ཞི་བ་དང་ཁྲོ་བོའི་རང་བཞིན༔ གསང་བ་ལྟར་ན་དཔའ་བོ་དང་
མཁའ་འགྲོའི་རང་བཞིན༔ དེ་ཁོ་ན་ཉིད་ལྟར་ན་དེ་རྣམས་ཐམས་ཅད་ཀྱང་དབྱིངས་
གཅིག་གི་ངོ་བོར་བཞུགས་པར་བསྟན་པ་ཡང་༔ གདུལ་བྱ་འགྲོ་བ་སེམས་ཅན་གྱི་
དོན་དུ་གང་ལ་གང་འདུལ་དེ་ལ་དེ་སྟོན་གྱི་ཚུལ་དུ་དགོངས་ནས༔ སྤྲུལ་པ་ལ་ངེས་
ངེས་རྟག་རྟག་ཡིན་ཡིན་པོར་གྲུབ་པ་མེད་དེ༔ དཔེར་ན་རྨི་ལམ་གྱི་སྐྱེས་བུ་སྒྱུ་མའི་
གྲོང་ཁྱེར་དུ་སྨིག་རྒྱུ་གཡོ་བའི་སྣང་བ་འཆར་བ་དང་འདྲ་ཞིང་༔ དྲང་བའི་དོན་དུ་
གནས་སྐབས་ལྟར་སྣང་དུ་སྤྲུལ་པའོ༔ དེ་ལྟ་བུའི་ཚུལ་དུ་ངོ་ཤེས་པར་གྱིས་ལ་དེང་
ཕྱིན་ཆད་ཆོས་ཐམས་ཅད་རྨི་ལམ་སྒྱུ་མ་ལྟ་བུའི་ངང་ལསཿ བླ་མ་ཡི་དམ་མཁའ་འགྲོའི་
ལྷ་ཚོགས་ཕོ་བྲང་དང་བཅས་པ་ཐབས་དང་ཤེས་རབ་ཟུང་འབྲེལ་གྱི་རྣམ་པར་སྣང་
སྟོང་ཟུང་འཇུག་ཆུ་ཟླ་ལྟ་བུ་བློ་ལ་གོམས་ཤིང་འདྲིས་པར་གྱིས་ཤིག༔ དཀྱིལ་འཁོར་
ཕོ་བྲང་ཆེན་པོའི་རྒྱན་དང་བཅས་པ་བཀོད་པའི་ཁྱད་པར་མང་པོས་ཉེ་བར་སྤྲས་པ་
ནི༔ ཡིད་བཞིན་ལོངས་སྤྱོད་འདོད་དགུ་དཔག་ཏུ་མེད་པ་རྣམས་རང་བཞིན་ལྷུན་
གྲུབ་ཏུ་བརྒྱན་ནས་འདོད་འབྱུང་གི་དཔལ་ལ་སྤྱོད་པའོ༔ དེ་ཡང་བུམ་པ་རྒྱན་ལྡན་
བདུད་རྩིས་གཏམས་པ་ནི༔ རྟགས་དང་རྟེན་འབྲེལ་ཐམས་ཅད་འཛོམ་པའི་གཞལ་
ཡས་ཁང་ལྷ་ཡེ་ཤེས་ཀྱི་ངོ་བོར་བཞུགས་པའི་ཕོ་བྲང་དུ་མཚོན་པའོ༔ བུམ་པའི་རྣམ་
བཤད་རྒྱས་པར་སྒྲུབ་ཆེན་དུ་གསལ་བས་དེར་བལྟ་བར་བྱའོ༔ ལྷ་ཚོགས་ཀྱི་སྐུ་རྟེན་
བཀྲམ་པ་ནི༔ གདུལ་བྱའི་སྣང་ངོར་མོས་པའི་དམིགས་རྟེན་དུ་ཐུགས་རྗེ་ཞལ་ཕྱག་
གི་སྐུར་ཞལ་བསྟན་པའོ༔ བྷན་དྷའི་སྣོད་བདུད་རྩིས་གཏམས་ཤིང་༔ མེ་ལོང་སིན་
དྷུ་རའི་དལ་དང་བཅས་པ་བཤམས་པ་ནི༔ ཌཱཀྐི་གསང་བའི་དཀྱིལ་འཁོར་དུ་བྱིན་
136



སྔོན་འགྲོ་ཆོས་སྤྱོད་སོགས་ཀྱི་སྐོར།
རླབས་དངོས་གྲུབ་ཀྱི་བཅུད་ཆར་འབེབས་ཤིང་༔ སྐལ་ལྡན་རྣམས་སྨིན་གྲོལ་གྱི་
ལམ་ལ་བཀོད༔ སྐལ་མེད་མ་རུང་ལོག་རྟོག་ཅན་རྣམས་མྱོས་སུ་འཇུག་པའོ༔ ཕྱག་
མཚན་གྱི་རྣམ་པ་མང་པོ་བཀོད་པ་ནི༔ ཐུགས་རྗེ་ཡེ་ཤེས་ཀྱི་ཀློང་དུ་བཞུགས་ཤིང་༔
རྒྱུད་སྨིན་པར་བྱེད་པའི་དབང་བསྐུར་བའི་རྫས་སུ་མཚོན་པའོ༔ ཚོན་སྐུད་སྣ་ལྔའི་དྲ་
བ་བྲེས་པ་ནི༔ ཡེ་ཤེས་ལྔའི་འོད་ཀྱིས་ཚངས་ཁང་དུ༔ ཐུགས་རྗེ་ལུ་གུ་རྒྱུད་ཀྱི་སྲིད་
བུས་སྦྲེལ་ཞིང་༔ ཐེག་པ་ཕྱི་ནང་གི་ཆོས་སྒོ་དཔག་ཏུ་མེད་པས་ཕྱེས་པའི་དཀྱིལ་དུ་
བཅུག་ནས༔ ཡེ་ཤེས་རང་གསལ་གྱི་མ་བུ་ངོ་སྤྲོད་པར་བྱེད་པའོ༔ དར་སྣ་ཚོགས་ཀྱི་
ཅོད་པན་དང་ལྡིང་ཁང་ཕུབ་པ་ནི༔ གནས་སྐབས་སུ་རྟེན་འབྲེལ་གྱི་ཆེ་བས་ལྷ་ཚོགས་
ལ་མཛེས་པར་ཕུབ་ནས༔ དཔའ་རྟགས་ཀྱི་ཡོན་ཏན་མཐའ་དག་དར་ཞིང་རྒྱས་པའོ༔
རིན་པོ་ཆེའི་ཕྲེང་བ་ཟར་ཚགས་དང་དྲ་བྱེད་བྲེས་པ་ནི༔ བསོད་ནམས་དང་ཡེ་ཤེས་
ཀྱི་དཔལ་ལ་ལོངས་སྤྱོད་པར་བྱེད་པའོ༔ ཕུར་པ་དར་གྱི་ཅོད་པན་ཅན་འགྱིང་ཐབས་
སུ་བརྗིད་པར་བཞུགས་པ་ནི༔ ཐུགས་རྗེ་ཞི་བའི་ངང་ལས་མ་གཡོས་ཀྱང་༔ གདུག་
པ་ཅན་རྣམས་འདུལ་བའི་སླད་དུ་ཐབས་ཀྱི་ཁྲོ་བོར་སྤྲུལ་ནས་བར་ཆད་ཀྱི་འབྱུང་པོ་
གནོད་བྱེད་འཇོམས་པའོ༔ རལ་གྲི་དར་ནག་གི་ཅོད་པན་ཅན་གདེང་ཐབས་སུ་
བཀྲམ་པ་ནི༔ ཤེས་རབ་ཀྱི་རྣོ་ངར་གྱིས་ལོག་རྟོག་དང་རྨོངས་པའི་དྲ་བ་ཐམས་ཅད་
གཅོད་ཅིང་སྲུང་བའི་གོ་བགོ་བའོ༔ མདའ་དར་མེ་ལོང་རྨ་བྱས་སྤྲས་པ་ནི༔ མེ་ལོང་
གིས་ཞི་བ༔ དར་སྣས་རྒྱས་པ༔ རྨ་བྱའི་མདོངས་ཀྱིས་དབང་༔ མདའ་ཡི་དྲ་བས་
དྲག་པོ་སྟེ༔ ཕྲིན་ལས་རྣམ་པ་བཞི་རང་བཞིན་གྱི་མ་བསྒྲུབས་ཀྱང་ལྷུན་གྱིས་གྲུབ་
པའོ༔ ཕྱི་ནང་གསང་མཆོད༔ མཎྜལ༔ སྨན་རཀ་གཏོར་མ་ལ་སོགས་ཏེ༔ མཆོད་
པའི་བྱེ་བྲག་མང་པོ་བཀོད་པ་ནི༔ བླ་མ་ཡི་དམ་མཁའ་འགྲོ་ལ་སོགས་ལྷ་ཚོགས་ཀྱི་
ཐུགས་དམ་བསྐང་ཞིང་༔ རྣལ་འབྱོར་མཆེད་ལྕམ་ཐམས་ཅད་ལཿ དངོས་གྲུབ་རྣམ་
137



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
པ་གཉིས་ཀྱི་གཏེར་མཛོད་གནང་བ་དང་བསོད་ནམས་དང་ཡེ་ཤེས་ཀྱི་ཚོགས་སྤེལ་
བའོ༔ སྣང་གསལ་མར་མེའི་འོད་འཕྲོ་བ་ནི༔ ཉོན་མོངས་པ་མ་རིག་པའི་སྨག་རུམ་
བསལ་ནས་ཐུགས་རྗེ་ཡེ་ཤེས་ཀྱི་རང་འོད་འབར་བའོ༔ དཀྱིལ་འཁོར་ཆེན་པོ་རྔམ་
བརྗིད་སྟག་གི་ཤུན་པས་དགབ་འཁོར་དཀྲིས་པ་ནི༔ བར་ཆད་དགྲ་བགེགས་ཀྱི་
བསམ་ངན་སྦྱོར་རྩུབ་བཟློག་ཅིང་༔ དངོས་གྲུབ་ཀྱི་བཅུད་མི་འཛག་པར་སྲུང་བ་དང་༔
དཔའ་རྟགས་ལོངས་སྤྱོད་རྒྱན་གྱི་བཀོད་པ་དང་ལྡན་པར་མཚན་པའོ༔ དེ་ལྟ་བུའི་
བཀོད་པ་རྣམས་ཀྱིས་ཀྱང་གནས་སྐབས་ཀྱི་རྟེན་འབྲེལ་སྦྱོར་བ་ཟབ་མོ་ལ་བརྟེན་
ནས༔ མཐར་ཐུག་ཐེག་པ་ཆེན་པོའི་མཆོག་གི་ལམ་ལ་ཁྲིད་པའི་ཐབས་ཀྱི་ཆེ་བར་
བསྟན་པའོ༔ དེ་ལྟ་བུའི་དཀྱིལ་འཁོར་ལྷ་ཚོགས་རྨད་པོ་ཆེའི་ཞལ་ལྟ་བའི་སྐལ་བ་
དང་ལྡན་པ་ནི༔ སྐྱེ་བ་ནས་སྐྱེ་བ་ཐམས་ཅད་དུ་བསོད་ནམས་དང་ཡེ་ཤེས་ཀྱི་སྦྱོར་
བ་སྤྱོད་པའི་ལྡན་འཕྲིནལས་ལས་བྱུང་བའོ༔ དེ་ལྟར་ངོ་སྤྲད་པའི་ཚུལ་རྣམས་དང་དེ་ལས་
གཞན་པ་ཡང་དཀྱིལ་འཁོར་ཞེས་པ་དང་༔ ལྷ་ཞེས་ལོག་ནས་བསྒྱུར་རྒྱུ་ཡིན་ཡིན་
པོར་ཡོད་པ་མ་ཡིན་ཏེ༔ ཕྱི་ནང་གི་རྟེན་འབྲེལ་ལས་བྱུང་ཞིང་༔ ཕྱི་སྣོད་ཀྱི་འཇིག་
རྟེན་དང་༔ རྣལ་འབྱོར་པའི་སྒྱུ་མ་ལུས་ཀྱི་ཕུང་པོ་ཁྱད་མེད་དེ༔ ཕྱི་སྣོད་ཀྱང་འབྱུང་
བ་ལྔའི་རང་བཞིན༔ ནང་བཅུད་ཀྱི་སྐྱེ་འགྲོ་གཟུགས་སྣང་གི་སྒྱུ་ལུས་ཀྱང་༔ འབྱུང་
བ་ལྔ་འདུས་ཀྱི་ཕུང་པོ་ཡིན་པས་གཅིག་པ་ཉིད་དོ༔ རྟོག་ཚོགས་བྱུང་ཚོར་ཐམས་
ཅད་ཀྱང་རོལ་པ་ཡེ་ཤེས་རྩལ་འབར་གྱི་ཆོ་འཕྲུལ་ཏེ༔ དེ་ཡང་ཚོགས་དྲུག་ཡུལ་དང་
ཡུལ་ཅན་འཛོམ་པ་ལས་བྱུང་ཞིང་༔ མདོར་ན་གཉིས་ཆོས་ཐམས་ཅད་ཀློང་གཅིག་
གི་ངང་ལ་གནས༔ ཀློང་གཅིག་གི་ངང་དུ་ཐིམ་པའི་ལྷ་དང་དཀྱིལ་འཁོར་ཡང་རང་
གི་རྣམ་པར་ཤེས་པ་དང་༔ སྒྱུ་ལུས་ཐབས་ཤེས་ཀྱི་རྟེན་འབྲེལ་ལས་ཤར་ཡང་རྣལ་
འབྱོར་པའི་རྣམ་པར་ཤེས་པ་དང་༔ རྡོ་རྗེ་ལུས་ཀྱི་ཕོ་བྲང་ལྷ་དང་དཀྱིལ་འཁོར་གྱི་
138



སྔོན་འགྲོ་ཆོས་སྤྱོད་སོགས་ཀྱི་སྐོར།
རང་བཞིན༔ དེས་ན་ཕྱི་ནང་ཐམས་ཅད་གཉིས་མེད་གཉིས་སུ་བྱར་མེད༔ སོ་སོ་
མ་ཡིན་ཐ་མི་དད་པའི་རང་བཞིན་ཅན་དུ་ཤེས་པར་གྱིས་ཤིག༔ དེ་ལྟར་ཤེས་ཕན་
ཆད་དུ་བསྒྲུབ་བྱ་སྒྲུབ་བྱེད་སྒྲུབ་པ༔ མཆོད་བྱ་མཆོད་བྱེད་མཆོད་པ་ལ་སོགས་ཐམས་
ཅད་ཀྱི་མཚངས་ཤེས་ནས༔ བྱ་སླ་ལ་དོན་ཤེས་པའི་གདིང་དང་ལྡན་པར་འགྱུར་རོ༔
ས་མ་ཡཱ༔ ལྷ་དང་དཀྱིལ་འཁོར་གྱི་རྣམ་དག་རབ་ཏུ་གསལ་བར་བྱེད་པ་མདོར་
བསྟན་པའོ༔ རྒྱས་པར་སྤྲོ་ན་མངོན་རྟོགས་དང་གོ་བསྟུན་ནས་མཚམས་སྦྱོར་ཤེས་པར་
བྱ་སྟེ་བཤད་དོ༔ སྦས་རྒྱ༔ གཏད་རྒྱ༔ གཏེར་རྒྱ༔ ས་མ་ཡ༔ རྒྱ་རྒྱ་རྒྱ༔ ཁ་ཐམ༔ དྷ་
ཐིམ༔ མངྒ་ལཾ། །
139



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ནཾ༔ བླ་མ་དགོངས་པ་འདུས་པ་ལས༔ སྐུ་གཟུགས་ཀྱི་
ཆགས་ཚད་རིན་ཆེན་དྲ་མིག་ཞེས་བྱ་བ་
བཞུགས་སོ༔
ཨཾ ༔ ༔ ཊཀཱག་གསཱ།ཐ༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ རང་བྱུང་ལྷུན་གྲུབ་གཟི་
བརྗིད་མཐའ་ཡས་སྐུ༔ མཚན་དང་དཔེ་བྱད་དུ་མས་རབ་མཛེས་ཤིང་༔ གདུལ་བྱའི་
སྣང་ངོར་ཅིར་ཡང་སྤྲུལ་མཛད་པ༔ རྒྱལ་བའི་སྐུ་གཟུགས་རྣམས་ལ་ཕྱག་འཚལ་ལོ༔
བཅུ་གཉིས་ལྷུམ་རའི་ཁྲོད་དུ་འཐུམ་རྣམས་ལ༔ ལུགས་བཟློག་དབང་པོའི་སྐྱོབ་བྱེད་
བརྩེ་བ་ཅན༔ སྤྲུལ་པའི་ནང་ནས་བཟོ་བོ་སྤྲུལ་པ་སྟེ༔ ཆགས་ཚད་ལྡན་རྣམས་སྐུ་
གསུམ་སྟོན་པ་ཉིད༔ ཨེ་མ་ཧོ༔ སྟོན་པ་རྣམས་ཀྱི་སྐུ་ཡི་རཿ གཅིག་དང་དུ་མར་མ་
ངེས་ཤིང་༔ ཚད་ཀྱང་བཟུང་བའི་མཐའ་ཀླས་ཏེ༔ གདུལ་བྱ་མོས་བློའི་སྣང་ཡུལ་དུ༔
ཉིད་ཀྱི་རྫུ་འཕྲུལ་མཐུ་ཡིས་ནི༔ མཐུན་འཇུག་ཐབས་ཀྱི་ཆགས་ཚད་གསུངས༔ གང་
ལ་གང་འདུལ་སྒྱུ་མའི་གཟུགས༔ རྣམ་འགྱུར་ཅིར་ཡང་བསྒྱུར་བ་ལས༔ ཆགས་ཚད་
གཏན་ལ་ཕབ་དང་མཐུན༔ ཅེས་པསཿ གང་དག་རྒྱལ་བ་ཡང་དག་པར་རྫོགས་པའི་
སངས་རྒྱས་རྣམས་ཀྱིས༔ སེམས་ཅན་ཀུན་གྱི་དོན་དུ་མཛད་པའི་ཕྲིན་ལས་ཀྱི་དབང་
གིསཿ སྐུའི་རྣམ་འགྱུར་ཆེ་འབྲིང་ཆུང་སོགས་དཔག་མེད་བསྟན་ཀྱང་༔ ཆེ་བ་ནམ་
མཁའི་ཁམས་གང་བ་ནསཿ ཆུང་བ་རྡུལ་ཆ་ཕྲ་མོ་སྙེད་ཙམ་ཡན་ཆད་ལའང་ཆགས་
ཚད་དང་ལྡན་པའི་ཕྱིརཿ གདུལ་བྱར་གྱུར་པའི་རྗེས་འཇུག་རྣམས་ཀྱི་མོས་པའི་བློས༔
སྟོན་པ་གང་དང་གང་གི་སྐུ་བཞེངས་ནས༔ ལྟ་ཞིང་ཡིད་ལ་བྱེད་པར་འདོད་པས༔
ཚེས་གྲངས་གཟའ་སྐར་དུས་བཟང་པོ་ལ་བབ་པའི་ཚེ༔ རྒྱུ་བཟང་པོ་ལ་ལུགས་སུ་
140



སྔོན་འགྲོ་ཆོས་སྤྱོད་སོགས་ཀྱི་སྐོར།
བླུག་ཅིང་༔ འབུར་དུ་བཏོད་པཿ བྲིས་པའང་རུང་སྟེ༔ གང་གི་སྐུ་དེ་ཉིད་ཆགས་ཚད་
དང་མཐུན་པས༔ བག་དྲོ་ལྷུན་ཆགས༔ མཛེས་ཤིང་ཡིད་དང་མཐུན་པར་བཞེངས་ཏེ༔
རབ་ཏུ་གནས་པས་ཡེ་ཤེས་བརྟན་པའི་ཆོ་ག་དང་ལྡན་པར་གྲུབ་པ་དེ་ཉིད་ནི༔ སྟོན་
པ་ཉིད་དངོས་སུ་བཞུགས་པ་དང་འདྲ་བའི་བྱིན་རླབས་དང་༔ རྟེན་དེ་ལ་འདུན་པའི་
དབང་གིས་ལུས་ངག་ཡིད་གསུམ་གྱིས་བཀུར་སྟི་ཕུ་དུད་བགྱིས་པས་ནི༔ སྟོན་
པའམ༔ ལྷ་དངོས་ལ་མདོངས་གསོལ་དུ་བགྱིས་པ་དང་༔ ཁྱད་པར་མེད་པ་ལ་
སོགས་པའི་ཡོན་ཏན་གྱི་སྟོབས་ཤུགས་ལྕེའི་དབང་པོས་བཀླག་པར་དཀའ་ཞིང་༔
ཆགས་ཚད་དང་མི་ལྡན་པར་བཟོས་ཏེ༔ ཡིད་དུ་མི་འོང་ཞིང་མིག་གི་དབང་པོའི་
སྤྱོད་ཡུལ་དུ་མི་མཛེས་པ་ལ་ནི༔ ཡེ་ཤེས་བརྟན་པའི་ཆོ་ག་མི་གནས་པའི་གཟུགས་
དེ་ལ་ནི༔ ཡི་དྭགས་ཀྱི་གནས་མལ་བཅའ་ཞིང་༔ མི་རུང་བའི་ལྟས་བསྒྲུབ་པའི་རྐྱེན་
དུ་འགྱུར་བས་སྤང་བར་བྱ་སྟེ༔ དེ་སྐད་དུའང་༔ མཚན་ཉིད་རྣམས་ལྡན་སྐུ་གཟུགས་
ནི༔ ཞི་བ་ལ་སོགས་ཉམས་དང་ལྡན༔ ཚད་དང་ཉེ་བའི་ཚད་ཀྱིས་མཛེསཿ དེ་ལྟ་
བུ་ལ་རབ་གནས་འགྱུར༔ སྐུ་གཟུགས་བྱེད་པའི་འཇིག་རྟེན་ན༔ ཚད་དང་ཉེ་ཚད་
དམན་རྣམས་ཀྱིས༔ ནད་དང་འཆི་དང་ནོར་འཇོམས་སོགསཿ དེ་བཞིན་གཉེན་དང་
བྲལ་བར་འགྱུར༔ ཆ་ཤས་ཐམས་ཅད་མཛེས་གྱུར་ཅིང་༔ ཐམས་ཅད་ཞི་བར་བྱེད་
པའི་མཆོག༔ དམན་མིན་ལྷག་པ་མིན་པའི་སྐུ༔ གསུངས་པས་ཚད་ལྡན་མཆོད་པར་
བྱ༔ གཟུགས་དང་དབྱིབས་ཀྱི་རང་བཞིན་དང་༔ སྙིང་རྗེ་ལྡན་དང་རོལ་པ་དང་༔
གནས་ཀྱི་ཁ་དོག་ཡང་དག་ལྡན༔ དེ་ལ་ལྷ་ནི་ཉེ་བར་འགྱུར༔ ཅེས་པ་དང་༔ དེ་བས་
སྐུ་ཡི་དབང་པོ་ལཿ ཚངས་པ་ཡིས་ནི་རབ་བཟུང་བ༔ ཆུ་ཞིང་གབ་ཅིང་ཚད་དང་ལྡན༔
ཡེ་ཤེས་དགོངས་པ་རབ་བཟུང་སྟེ༔ བཟོ་ཡི་སྤྲུལ་པ་རྒྱལ་བའི་སྐུ༔ ལྷ་དང་མི་སོགས་
རྣམས་ཀྱིས་མཆོད༔ དགེ་ལེགས་ཡོན་ཏན་དཔལ་དང་ལྡན༔ དམན་པའི་འགྲོ་བ་
141



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
རྨོངས་པའི་བློས༔ ཚད་དང་མི་ལྡན་ལྷུ་ཚིག་ཉམས༔ དབང་པོ་ལ་སོགས་ཡོ་བའི་
གཟུགས༔ ལྷ་ཡི་གཟུགས་ཞེས་མཆོད་ཡུལ་འཛིན༔ ཡེ་ཤེས་མི་བརྟན་གདོན་གྱི་རྟེན༔
མི་གང་དེ་ཡི་དབང་དུ་འགྲོ༔ ཡུལ་ཕྱོགས་མི་རུང་ལྟས་དང་བཅས༔ ནད་དང་འཁྲུག་
སོགས་མུ་གེ་འབྱུང་༔ དེ་ཕྱིར་ཚད་དང་མི་ལྡན་ཅིང་༔ རབ་གནས་ལ་སོགས་གཟུངས་
མེད་སྤང་༔ ཚད་ལྡན་རྒྱལ་བའི་སྐུ་ལ་བརྩོན༔ ནང་རྫོངས་གཟུངས་སོགས་གོ་རིམ་
བཅས༔ མོས་པས་ཡེ་ཤེས་དགུག་གཞུག་བསྲེ༔ ཤིས་པ་བརྗོད་པས་རྟེན་དེ་ཉིད༔
ལྷ་དངོས་ཡིན་ཕྱིར་མངའ་རིས་དགེ༔ ཞེས་པ་ལ་སོགས་མདོ་སྔགས་རྣམས་ནས་གོ་
རིམ་མང་དུ་གསུངས་པའི་ཕྱིར༔ བདེ་བར་གཤེགས་པའི་སྐུ་གཟུགས་ཀྱི་རིམ་པ་
འབུར་མ་བྲིས་མ་གང་བྱེད་ཀྱང་འདི་ལྟར་ཚད་ཀྱི་གཞུང་དང་མཐུན་པར་བཞེངས་
པར་བྱའོ༔ རྒྱལ་བའི་སྐུ་གཟུགས་མཚན་དཔེས་བརྒྱན་པའི་ཚད༔ སོར་བརྒྱ་ཉི་ཤུ་
ནོར་བུ་སོར་གསུམ་ལ༔ གཙུག་ཏོར་སོར་བཞི་སོར་བཞི་དབུ་སྐྲའི་གནས ཞལ་
འཕང་སོར་མོ་ཕྱེད་དང་བཅུ་གསུམ་མོ༔ དེ་ལ་དཀྱུས་ནི་སུམ་ཆ་གསུམ་དུ་མཉམ
སྤྱན་དཀྱུས་སོར་བཞི་ཆ་ལྔ་བར་སོ་གཉིས༔ དེ་ལས་འཚམས་གསུམ་སྦྱིན་འབྲས་
སུམ་ཆའོ༔ སྤྱན་གྱི་འཕངས་ལ་སོར་གྱི་བཞི་ཆ་སྟེ༔ སྤྱན་སྣུབས་སོར་གཉིས་པདྨའི་
འདབ་དབྱིབས་འདྲ༔ སྨིན་དཀྱུས་སོར་བཞི་དབུས་མཐོ་བར་ཕྱེད་གཉིས༔ དེའི་
དབྱིབས་ནི་འོག་མའི་གཞུ་ལྟ་བུ༔ དེ་ནས་སྙན་གྱི་མཚམས་བར་སྙིམ་སྙན་བདུན༔
ལོག་སྐོར་ཚད་གཉིས་སོར་མོ་བཅོ་བརྒྱད་རྒྱབ་བཅུ་བཞི༔ འཁོར་ཡུག་སུམ་ཅུ་སོ་
བཞི་སྙན་སོར་བཞི༔ སྙན་སྨད་ངེས་མེད་སྙན་ཕུག་སོར་མོ་ཕྱེད༔ བཅོམ་ལྡན་འདས་ལ་
སོགས་པ་སྤྲུལ་སྐུའི་སྙན་ཤལ་སོར་བཞི་གཞན་རྣམས་འདྲ༔ སྙན་དང་སྨིན་མའི་བར་ལ་སོར་
གཉིས་ཏེ༔ ཤངས་ལྗགས་སྤུ་གུ་སོར་ཕྱེད་དབྱིབས་ཟླུམ་པོ༔ ཤངས་ཀྱི་སྤུ་བས་
སྙོམས་ཀ་བའི་ཞིང་སོར་ཕྱེདཿ ཤངས་འཕོང་ཕྱེད་གཉིས་ཡ་མཆུ་ཕྱེད་དང་གཉིས༔
142



སྔོན་འགྲོ་ཆོས་སྤྱོད་སོགས་ཀྱི་སྐོར།
སྒྲོས་ནི་སོར་ཕྱེད་མགྲིན་པ་སོར་བཞི་ཡི༔ དཀྱུས་ལ་སོར་བཞི་ཨོལ་ཀོ་སོར་གཉིས་
སོ༔ དཀྱུས་ཀྱང་དེ་བཞིན་ཨོག་ཤལ་སོར་མོ་བཞི༔ མགུར་དཀྱུས་དེ་བཞིན་སོར་
གཉིས་འཁོར་ཡུག་ཉི་ཤུ་གཉིས༔ ཞེང་ལ་སོར་བརྒྱད་ཕྲག་པ་སོར་བཅུ་གཉིས༔ ཆུ་
འབབ་རྩྭ་གཞོལ་ཐད་ཀའི་ཕྱེད་ཉེར་ལཿ འཁོར་ཡུག་ང་དྲུག་ནུ་མ་མཆན་ཁུང་བར
སོར་དྲུག་དེ་ནས་གྱེན་དུའང་སོར་མོ་དྲུག༔ ནུ་ཁར་བཅུ་གཉིས་ནུ་མ་ལྟེ་བའི་བར
བཅུ་དྲུག་ལྟེ་བ་གསང་བའི་བར་དུ་ཡང་ ཕྱེད་དང་བཅུ་གསུམ་རྨོངས་ཀ་དེ་ཡི་ཕྱེད༔
གསང་ཆ་སོར་བཞི་བརླ་སོར་ཉི་ཤུ་བཞི༔ སྲིད་དུ་ཉེར་ལྔ་ཚིགས་བཅད་ལྷ་ང་བཞི༔
བྱིན་པ་ཟླུམ་གྲངས་སོར་མོ་ཉི་ཤུ་ལྔ༔ དེ་དབུས་སྦོམས་སུ་སོར་མོ་བཅུ་དྲུག་གོ༔ རྟིང་
པ་བྱུང་ས་བཞིར་བཞེད་གསུམ་དུ་བསྒྲུབ༔ ལོང་བུ་སོར་གཉིས་ཞབས་ཀྱི་མཐིལ་
བཅུ་གཉིས༔ ངོས་རྔམ་སོར་གཅིག་དེ་ཡི་སོར་མོ་ལྔ༔ ཚིགས་གཉིས་ཚིགས་ཕྱེད་
སོར་མོ་སླེབ་པ་ཡིན༔ མཐེ་བོང་སྦོམས་སུ་སོར་གཉིས་སྲིད་སོར་གསུམཿ དཔུང་ལྷུ་
ཉི་ཤུ་ལག་ངར་སོར་བཅུ་དྲུག ཕྱག་ནི་བཅུ་གཉིས་དག་ལས་བདུན་ལག་མཐིལ༔
ཞེང་ལ་སོར་ལྔ་གོང་མོའི་སྲིད་ལ་ཡང་ སོར་ལྔ་ཡིན་ཏེ་ཚིགས་ཕྱེད་མཛུབ་མོ་ཐུང་༔
སྲིན་ལག་ཚིགས་གཅིག་མཐེའུ་ཆུང་ཐུང་བར་བྱ༔ ཚིགས་གཉིས་ཐེབ་མོས་མཛུབ་
མོའི་གསུམ་ཆ་སྙག༔ བཞི་སོར་ཚིགས་གསུམ་ཚིགས་ཕྱེད་སོར་མོ་སྟེ༔ འཁྲིག་མ་
མཐེའུ་ཆུང་བར་དུ་ལྔ་ཡིན་ནོ༔ ཞེས་པསཿ དེ་ལྟར་གསུངས་པའི་ཆགས་ཚད་རྣམས་
སོར་བཞག་ཅིང་༔ ཤེས་རབ་ཅན་གྱིས་ལེགས་པར་དཔྱད་དེ་བཞེངས་པར་བྱའོ༔ ས་
མ་ཡ༔ གཟུགས་བྱེད་པའི་དང་པོ་ཚངས་པའི་རི་མོ་ལས་བྱུང་བས་ན༔ ཚངས་ཐིག་
ནི་སྐུའི་རི་མོ་གང་བྱེད་པའི་ཐོག་མ་ཉིད་དུ་སྟེ༔ འབུར་དུ་བཏོད་པའང་དེ་དང་
མཚུངས་བས་སྲོག་ཤིང་དྲང་པོ་དང་ལྡན་པ་ཉིད་དོ༔ སྐུ་དུམ་བུ་གསུམ་པ་ཅན་ནི་
འགྱིང་བྱེད་པའི་རིགས་ཏེ༔ སུམ་འཁྱོག་ཁོང་ནས་དྲང་པ་ཅན་ནོ༔ ཚད་ཐམས་ཅད་
143



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཀྱི་རྩ་བ་ནི༔ ཆུ་ཞིང་གབ་པ་སྟེ༔ ཞིང་དང་དཀྱུས་སུ་ཆེ་ཆུང་གང་ཡིན་པ་དེ་ཉིད་ཀྱི་
མཐོ་དགུའོ༔ དེ་ཡང་མཐོ་གང་ཞེས་པ་དང་༔ ཞལ་གང་ཞེས་པ་དང་༔ ཐལ་མོ་གང་
ཞེས་པའི་མིང་གི་རྣམས་གྲངས་ནི་གཅིག་པ་ཉིད་དོ༔ ཀུན་ལ་སོར་བཅུ་གཉིས་ཁོ་
ནའོ༔ ལ་ལར་ཆ་ཆུང་ཞེས་སོར་གཅིག་ལའོ༔ དབྱེ་སྟེ་བཤད་པསཿ གང་ཡིན་པ་དེ་
ཉིད་རང་རང་གི་མགྲིན་པ་ལ་སོར་བཞི༔ དབུ་སྐྲ་ལ་ཚད་སོ་སོར་གསལ༔ སྙན་སོར་
བཞི༔ སྙན་ཤལ་ལ་མ་ངེས་ལ༔ བཅོམ་ལྡན་འདས་ལ་སོགས་པ་ལ་སྔར་བཤད་པ་
བཞིན་ནོ༔ སྙན་ཞེང་སོར་གཉིས༔ ཞལ་སོར་བཞི༔ དཔྲལ་བ་སོར་བཞི༔ ཤངས་
རྒྱུད་སོར་བཞི ཤངས་ཀྱི་འོག་ནས་ཨོལ་ཀོའི་བར་དུ་སོར་བཞི༔ སྨིན་མའི་འོག་གི་
གནས་དང་༔ ཞལ་གྱི་སྟེང་གཉིས་ལ་སོར་གཉིས་གཉིསཿ མགྲིན་པའི་མཐའ་ནས་
ཕྲག་པ་གཉིས་ཀྱི་ཐད་ཀར་ཞལ་རེ་རེ་སྟེ༔ ཕྱག་བརྐྱང་བསྐུམ་གྱི་ཁྱད་པར་ལཿ ཤ་
འབུར་བ་དང་གཞོལ་བའི་དབང་གིས་སོར་རེ་རེའམ་གཉིས་གཉིས་ཕྲི་བ་དང་༔ བསྣན་
པ་རྣམས་དབྱིབས་ཀྱིས་ཤེས་པར་བྱའོ༔ མགྲིན་པའི་རྩ་བ་ནས་སྙིང་ཁར་ཞལ་གང་
དེ་ནས་ལྟེ་བའི་བར་དུ་ཞལ་གང་༔ དེ་ནས་ནོར་བུའི་རྩར་ཞོལ་གང་༔ ནུ་མའི་བར་
ཞལ་གང་༔ ནུ་མ་ལས་སྟེང་གི་མཆན་ཁུང་གི་བར་དུ་སྟེ༔ བྲང་ནི་མགྲིན་པ་དང་ལྟེ་
བའི་བར་དུ་ཆ་ཆུང་ཉི་ཤུ་རྩ་ལྔའོ༔ ནུ་མ་དག་ནས་རྒྱབ་ཏུ་མངོན་པར་ཕྱོགས་སར་
ལོགས་ལ་དྲང་པོར་ཞལ་གཅིག་གོ༔ མཆན་ཁུང་ནས་སོར་རྩེ་བར་དུ་ཐལ་མོ་གསུམ༔
ཕྱག་མགོ་གཉིས་སོ་སོའི་ཐལ་མོའི་ཚད་དུ་འགྱུར་རོ༔ པུས་མོའི་ལྷ་ང་སོར་མོ་གསུམ་
དོར་ནསཿ པུས་མོའི་སྟེང་དང་འོག་ཏུ མཚམས་ཆ་ཆུང་གཉིས་གཉིས༔ བརླ་དང་བྱིན་
པ་ལ་ཡང་དེ་བཞིན་ནོ༔ དེ་ནས་བརླ་ཡི་རྩ་བ་ནསཿ བྱིན་པའི་རྩེ་མོ་ལ༔
ཆ་ཆུང་ལྔ་བཅུ་རྩ་བདུན་དུ་འགྱུར་རོ༔ ཆ་ཆུང་གཉིས་གཉིས་ཤ་འབུར་བ་ཉིད་ཀྱི་ཆ་
ཆུང་བཞིའོ༔ ཡང་ན་ལོང་བུ་ལས་འོག་ཏུ་རྙིང་པའི་མཿ ཆ་ཆུང་བཞི་བྱའོ༔ ཞབས་
144



སྔོན་འགྲོ་ཆོས་སྤྱོད་སོགས་ཀྱི་སྐོར།
མཐིལ་ཞལ་གང་ངོ༔ ཐུན་མོང་གི་ལྷའི་གཟུགས་བྲི་བ་ལཿ གདན་གྱི་མཐའ་ནས་
རལ་པའི་ཐོར་གཙུག་གི་བར་དུ་ཐལ་མོ་བཅུ་གཉིས་པའོ༔ བམ་རོ་ཕོ་མོ་འཇིགས་
བྱེད་དུས་མཚན་ལ་སོགས་པའི་གདན་གནས་ལ༔ སོར་བརྒྱད་ཀྱིས་མཐོ་བའམ༔
ལྷག་པའམ༔ ཉི་མ་དང་ཆུ་སྐྱེས་སོར་གཉིས་གཉིསཿ པད་སྡོང་ལ་ཞལ་གང་༔ སྐྱིལ་
གུང་བསྣོལ་མཚམས་ཀྱི་ལྷག་མ་ཞལ་གང་༔ པུས་མོ་ནས་ཟེའུ་འབྲུའི་བར་དུ་སོར་
བཞི༔ མདོར་ན་གདན་ནས་རལ་པའི་རྩེ་མོར་ཐུག་པ་ལ༔ ཞལ་གཉིས་ཀྱི་ཚད་དེ༔
ཟབ་མོ་ས་བཅུའི་རྣམ་པར་དག་པའོ༔ དེ་ཡང་མཐོ་བ༔ དམའ་བ༔ ཐ་བ༔ གྲོམ་པ༔
ཡན་ལག་དང་༔ ཉིང་ལག་ཐམས་ཅད་རོལ་པ་ཕུན་སུམ་ཚོགས་པར་བྱའོ༔ ལྡེམ་པ༔
འཁྱུག་པ༔ འགྱིང་བ༔ སྒེག་པ༔ རོལ་པ༔ ཕྱེད་སྐྱིལ༔ ས་ག སྟངས་སྟབས༔
བསྒྲད་པ༔ འཁྱུད་པའི་ཚུལ་ཅན་ལ་སོགས་པ༔ རྣམ་འགྱུར་གང་དང་གང་བྱེད་
ཐམས་ཅད་ལྟ་ན་སྡུག་ཅིང་མཛེས་ལ་ལྷུན་ཆགས་པར་བྱའོ༔
དབུ་བརྩེགས་དང་བསྐོར་ཞལ་ཐམས་ཅད་ཀྱང་༔ རྩ་བའི་ཞལ་ལས་ཆའི་གཞོལ་
བར་བྱའོ༔ ཡན་ལག་གྱེས་པ་རྣམས་རྩ་བའི་དཔུང་ལྷུ་ལ་གཉིས་གཉིས༔ དེའི་གྲུ་མོ་
རེ་རེ་ལས༔ ལག་ངར་གཉིས་གཉིས་སྐྱེས་པ་ཅན་ལ་སོགས་པ༔ རྩ་བའི་གྲུ་མོ་ལས་
མང་དུ་འཕེལ་བ་རྣམས་ཚད་མཉམ་པ་ལས་ཅུང་ཞིག་བྲི་བར་བྱའོ༔ བྱང་ཆུབ་སེམས་
དཔའ་ལ་སོགས་ཞི་བའི་ལྷ་རྣམས་ལཿ སྐུའི་སྟོད་དང་སྨད་དག་གི་ཆ་ཆུང་ཕྱེད་དང་
བཅས་པ་གཉིས་གཉིས་ཕྲི་བ་ལས༔ ཆ་ཆུང་ཉི་ཤུ་ལྷག་པའི་རྒྱའི་ཚད་ཀྱིས་སྐུ་བྱའོ༔
ཁྲོ་བོ་རྣམས་ནི༔ གདན་གྱི་མཐའ་ནས་སྐྱའི་ཞགས་པའི་མཐར་ཞལ་བཅུ་པ་སྟེ༔
སྲིན་པོ་ཁྲོས་པ་དང་༔ གནོད་སྦྱིན་ཁྲོས་པ་དང་༔ དྲང་སྲོང་ཁྲོས་པའི་ཚུལ་ཅན་ཤ་
སྟག་གོ༔ ཤིན་དུ་ཐུང་ཞིང་གསུས་པ་འཕྱང་བའི་རིགས་རྣམས་ནི༔ ཞལ་བརྒྱད་པའོ༔
རོལ་པའི་ཁྲོ་བོ་རྣམས་ཞལ་བཅུ་པའོ༔ ཤིན་ཏུ་མཛེས་ཤིང་ཡིད་དུ་འོང་བ་ལྷའི་བུ་
145



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
དང་བུ་མོ་ལ་སོགས་པ་རྣམས་ཞལ་དགུ་པའོ༔ དལ་གྱི་ལྷ་མོ་རྣམས་ཀྱང་ཞལ་དགུ་
པའོ༔ ས་མ་ཡ༔ གསུངས་པ༔ དེ་ལས་ཐུབ་པ་རྣམས་ཀྱི་ཞལཿ ཟླ་བ་ཉ་ལྟར་རབ་
རྒྱས་པ༔ སོར་ནི་བཅུ་དྲུག་སྙན་སྨད་ཚད་དུའོ༔ དབུ་སྐྲའི་མཚམས་ཀྱང་སོར་བཞི༔ དེ་
བཞིན་ནོ༔ མཛོད་སྤུ་ཤངས་ཀྱི་བར་སོར་བཞི་རྩེ་མོ་ནསཿ ཞལ་གྱི་ཨོལ་ཀོ་མགྲིན་པའི་
སོར་བཞི་བར༔ རབ་ཏུ་མཚུངས་ཏེ་སོར་བཞི་བཤད༔ དེ་ནས་སྙན་ནས་ཤངས་ཀྱི་ཟམ༔
སྙན་གྱི་བར་དུ་ཤེས་སོར་བཞི་བཞི་པར་བྱ༔ ཀུན་ལ་མཉེན་པ་ཟླ་རྒྱུས་ལྟར༔ ཅི་ལྟར་
དངས་པའི་གཞུང་སྤྱན་གྱི་དབུས་ཕྱོང་པ༔ གསེར་ཉ་འཁྱུག་པ་འགྱིང་བ་ལྟ་བུར་མཛེས་པའི་
སྤྱན༔ སོར་བཞི་དཀྱུས་ལ་སྙན་གྱི་བུ་གར་ཕྱོགསཿ དཀར་ནག་རབ་ཏུ་ཕྱེད་པར་བྲི༔
རྫི་མ་བ་མཆོག་མཐོན་ཀའི་མཆོག༔ སྨིན་མའི་དབྱིབས་ནི་གཞུ་འདྲ་ཞིང་ མཐའ་
གཉིས་ཤིན་ཏུ་ཕྲ་བ་བྲི༔ སྤྱན་གྱི་རྩེ་ནས་སྙན་གྱི་བར༔ སོར་མོ་གསུམ་དང་དེ་ཡི་
ཕྱེད༔ སྙན་ལ་སོར་བཞི་ཞལ་སོར་བཞི༔ ཡིད་དུ་འོང་ཞིང་མཛེས་པར་འདོད
སྦུབས་གཉིས་ཤིན་ཏུ་མཉམ་པ་དང་༔ གཙང་ཞིང་ཐོ་མཐོ་མཛེས་པའི་ཤངས༔ སོར་
མོ་བཞིའི་མཛོད་སྤུའི་བར༔ རབ་ཏུ་གཞལ་ཏེ་བྲི་བར་བྱ༔ ཞལ་གྱི་སྲིད་དུ་སོར་བཞི་
པ༔ ཤངས་སྒོ་གཉིས་ནས་མས་སྒྲོས་ཀྱི༔ ཕྱི་རོལ་དུ་ནི་སོར་གཉིས་ཏེ༔ ལྷག་མ་ཡི་
ནི་སོར་གཉིས་སོ༔ ཐུབ་པའི་ཞལ་ཚད་དེ་ལྟར་བཤད༔ རྒྱལ་བའི་སྲས་པོ་རྣམས་ཀྱི་
ཚད༔ ཡི་གེ་ཞལ་སྨད་ཕྲ་བ་བའམ་ཨ་འདྲའི་བཟུར་ཞལ་དབྱིབསཿ སྒོ་ང་ཐམས་ཅད་ཞལ་ཅུང་
ཟད་འཛུམ་པ་ལྟ་བུར་གནས་པར་འདོད༔ སྔ་མ་དང་ནི་མཚུངས་འདྲ་གྲུ་མོ་དང་དཔུང་པ་
སོར་ཉི་ཤུ་རེ་མཉམ་ཡིས༔ ཚད་རྣམས་རྒྱན་དང་ལྡན་པས་ན༔ བདེ་བར་གཤེགས་པའི་
སྲས་ཞེས་གསུངསཿ སྲས་དང་བཅས་པ་མགུར་གྱི་ལྷུན༔ རབ་ཏུ་མཐོ་ཞིང་བུམ་པ་
ཡིསཿ ཝg ༔ མགྲིན་པ་ཡས་མན་དུ་ལྟ་བུར་སོར་བཞི་པ༔ གཉེར་མ་
གསུམ་ཕན་ཚུན་སོར་བརྒྱད་དང་ལྡན་པ་ཡི༔ ཀུན་ནས་ཟླུམ་ཞིང་མཛེས་པ་ཡིན༔ མགུར་
146



སྔོན་འགྲོ་ཆོས་སྤྱོད་སོགས་ཀྱི་སྐོར།
གྱི་ཟུར་ནས་དཔུང་མགོ་གཉིས༔ སོར་མོ་བཅུ་གཉིས་ཚད་ལྡན་པའི༔ རབ་ཏུ་མཛེས་
ཤིང་ཟླུམ་པོར་འདོད༔ དཔུང་མགོ་གཉིས་དང་གྲུ་ཟུར་དུ༔ སོར་མོ་ཉི་ཤུའི་ཚད་དུ་
འདོད༔ གྲུ་ཟུར་གཉིས་ནས་གདུབ་ཀོར་རྩརཿ ནུ་མའི་བར་གྱི་ཚད་ནི་ཞལ་གང་༔ བཅུ་
དང་དྲུག་དྲུག་འདོད་པ་ཡིན༔ མགུལ་ནས་ནུ་མ་དང་དཔུང་མགོའི་བར་དུ་ཡང་ཞལ་གང་
གདུགས་སྐོར་སོར་གཉིས་འཁྲིགས༔ སོར་མོ་རྣམས་ཀྱི་རྩེར༔ སྲིད་སོར་བཅུ་གཉིས་ཚད་
ལྡན་པརཿ སོར་བདུན་མཐིལ་ཡིན་ལྷག་མ་དག༔ ལྔ་ནི་ཕྱག་སོར་གཞོལ་ལ་འཇམ་པ་
དང་༔ སེན་མོ་དམར་ཞིང་འཇམ་པ་ཤིསཿ མགྲིན་པ་ནས་ནི་གསང་བའི་བར༔ འདི་
ལ་སུམ་ཅུ་ཞལ་གསུམ་དུ་སོ་དྲུག་འདོད༔ དཔལ་བེའུ་དང་ནི་ལྟེ་བའི་བརཿ ཚད་གཉིས་
པ་ནི་མཉམ་པར་བྱ༔ གསང་གནས་ཟུར་ནས་ལྷ་ངའི་རྩེར༔ བཅུ་ཕྲག་གཉིས་དང་
བརྒྱད་ལྷ་ང་ལ་ཡིན་ནོ༔ དེ་བཞིན་ལོང་བུའི་རྩེ་མོ་ཐུགས་ཀ་ནས་ཡང་༔ བཅུ་དྲུག་དང་ནི་
བརྒྱད་དུ་འདོད༔ དེ་ནས་ཅི་སྲིད་གནས་པའི་བར༔ སོར་བརླ་ཡ་གཉིས་བཞི་དག་ནི་
རྫོགས་པ་ནི༔ ཞབས་མཐིལ་སྲིད་དུ་སོར་བཅུ་བཞི༔ འཁོར་ལོ་དང་ལོང་བུ་ནས་ཞབས་
མཐིལ་ནི་ལྡན་པར་གནསཿ དེ་ཡི་ཕྱིར་ན་འདི་དག་ནི༔ མདོར་ན་ཐུབ་པ་རྣམས་ཀྱི་
ཚད༔ ཞེངས་གསུངས་སོ༔ པད་གདན་ལ་ཞལ་གང་༔ ཁྲི་ཁྲུ་གང་པའོ༔ དེ་ནས་ཁྲོ་
བོའི་ཁྱད་པར་ནི༔ སྤྱི་བོ་ནས་དབུ་སྐྲ་ཞལ་གང་༔ སྤྱི་བོ་ནས་སྐྲ་མཚམས་སོར་བཞི་
སྐུ་མཚམས་ནས་སྨིན་མཚམས་སོར་བཞི༔ ཤངས་ལ་སོར་གསུམ༔ ཡ་མཆུ་ནས་
ཨོག་མའི་བར་སོར་བཞི༔ ཤངས་རྩེ་ནས་ཡ་མཆུའི་བར་སོར་གཅིག སྙན་ཞེང་
སོར་གཉིསཿ མགྲིན་པ་སོར་བཞི༔ སྐྱེ་སྐབས་ཕྲ་ས་སོར་བཞི༔ མགྲིན་པ་ནས་སྙིང་
ཁ་ཞལ་གོང་༔ སྙིང་ཁ་ནས་ལྟེ་བ་ཞལ་གང་༔ ལྟེ་བ་ནས་གསང་བའི་ཐད་ཀ་རྒྱུ་ཞབས་
བར་དུ་ཞལ་གང་༔ རིན་ཆེན་དབུ་རྒྱན་སོར་དྲུག སྤྱན་ཐེའུ་ཆུང་གི་ཚད༔ སྒོ་ཞལ་
གྱི་རིངས་སུ་སོར་ལཿ མཆུ་རྔམ་སོར་གཉིས༔ སྙན་སྨད་ཞེང་ལ་སོར་གཉིས༔ སྙན་
147



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
དཀྱུས་ལ་སོར་དྲུག༔ སྙན་ཤལ་ནི་གང་རན་རྒྱན་དང་སྤེལ་ཏེ་མཛེས་པར་བྱ༔ དཔུང་
པ་ལག་ངར་བརླ་དང་བྱིན་པ་རྣམས་ཞལ་རེ་རེ༔ བཤད་ཀྱང་༔ བརྐྱང་བསྐུམ་དང་༔
འགྱིང་གི་ཁྱད་པར་ནི་རིགས་པས་དཔྱད་དོ༔ བརྐྱང་བསྐུམ་བར་དུ་ཞལ་གསུམ༔
གཡོན་བརྐྱང་ཚངས་ཐིག་ནས་ཕྱིར་རོལ་ལོ༔ ཞབས་དེའི་གཡོན་པའི་བོལ་ལ་རེག་
པའོ༔ རྒྱུད་ལ་ལར་ཁྲོ་བོའི་ཞལ་སོར་བཅུ་པར་གསུང་པ་ཡང་ཡོད༔ སྤྱིར་ཁྲོ་བོ་ཕལ་
ཆེ་བའི་ལྷུ་ཚིགས་ཆ་ཆ་ནས་ཐུང་བར་བྱ་ཞིང་༔ གར་གྱི་ཉམས་དགུ་དང་ལྡན་པར་
བྱའོ༔ ཞི་བ་ཐམས་ཅད་ལྡེམ་བཞད་དཀྱུས་དང་ལྡན༔ ཁྲོ་བོ་ཐམས་ཅད་ཁྲོ་གཏུམ་
ཐུང་ལ་གེལ༔ ཞི་མ་ཁྲོ་རྣམས་སྒེག་པའི་རྣམ་འགྱུར་ཅན༔ བླ་མའི་སྐུ་རྣམས་བག་དྲོ་
ལྷུན་ཆགས་ཚུལ༔ ཡི་དམ་རྣམས་ནི་སོ་སོར་གང་རིགས་ལ༔ མཁའ་འགྲོ་ཐམས་
ཅད་ཕྲ་ལྡེམ་མཉེན་ལྕུག་ཚུལ༔ སྲིན་པོ་ཤ་ཟ་རོ་ལངས་ཀེང་རུས་གཟུགསཿ འབག་
དང་སེང་གི་དུད་འགྲོ་ལ་སོགས་གཟུགསཿ སྐྱེ་མཆེད་དོད་པར་གང་འོས་རིགས་
པས་དཔྱད༔ ལྷུམ་རྫིང་མེ་ཏོག་པ་ཏྲ་ལྗོན་པ་དང་༔ རྒྱན་གྱི་རྣམ་འགྱུར་བྲག་རི་གཙུག་
ལག་འཕྲུལཿ སྣ་ཚོགས་གཟུགས་བརྙན་གོས་ཀྱི་ལྷབས་ལྷུབས་སོགསཿ ཀུན་ཀྱང་
མཁས་པས་ལེགས་སྦྱངས་འོས་པར་བྲི༔ འབུར་དུ་བཏོད་ཀྱང་དངོས་ལ་ལྟ་ཞིང་བྱ༔
གཞུང་གི་གཙོ་བོ་ཆགས་ཚད་དཔང་པོར་བཞག ལུགས་དང་མཐུན་པར་ཕལ་ཆེར་
རིགས་པས་དཔྱད༔ བརྟགས་ཤིང་གཉུག་བསྲིང་ཡང་ཡང་དཔྱད་དེ་བྲི༔ ལུགས་དང་
བསྟུན་ལ་གནད་ཀྱི་མཐར་ཐུག་ཡིན༔ དད་བརྩོན་ལྡན་པའི་སྐྱེས་བུ་གང་དག་གིས༔
རྒྱལ་བའི་སྐུ་གཟུགས་ཆགས་ཚད་ལྡན་པ་དག༔ ལུགས་སོགས་བྲིས་ཤིང་འབུར་དུ་
བཏོད་པ་ནི༔ ནས་འབྲུ་ཙམ་དག་བཞེངས་པའི་བསོད་ནམས་གང་༔ དཔག་གིས་མི་
ལང་དེ་དོན་ཤེས་པས་འབད༔ རབ་ཏུ་གནས་བྱས་རྟག་པར་བཀུར་སྟིས་མཆོད༔
བདག་གཞན་དོན་འབྲས་ཕུན་ཚོགས་འགྲུབ་པར་འགྱུར༔ ས་མ་ཡ༔ བདག་འདྲ་
148



སྔོན་འགྲོ་ཆོས་སྤྱོད་སོགས་ཀྱི་སྐོར།
པདྨ་འབྱུང་གནས་ཀྱིས༔ མདོ་དང་རྒྱུད་སྡེ་མང་ཞིག་ནས༔ རྒྱལ་བའི་སྐུ་གཟུགས་
ཆགས་ཚད་བཀོད༔ མ་འོངས་རྗེས་འཇུག་དོན་སླད་དུ༔ ཟབ་མོ་དགོངས་འདུས་ཆ་
རྐྱེན་ཏེ༔ བཀའ་རྒྱ་རིན་ཆེན་གཏེར་དུ་སྦོས༔ ལས་ཅན་བུ་དང་འཕྲད་པར་ཤོག༔
སྦས་རྒྱ༔ གཏད་རྒྱ༔ གཏེར་རྒྱ༔ རྒྱ་རྒྱ་རྒྱ༔ སྤྲུལ་པའི་སྐྱེས་མཆོག་སངས་རྒྱས་གླིང་
པའི་གཏེར་མའོ༔ པུ་རི་ཕུག་མོ་ཆེ་ནས་བཏོན་པའོ༔ དགེའོ༔ མངྒ་ལཾ༔
149



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ནཾ༔ བླ་མ་དགོངས་པ་འདུས་པ་ལས༔ གར་འཆམ་གྱི་
ལག་ལེན་འཕྲུལ་གྱི་པ་ཏྲ་ཞེས་བྱ་བ་
བཞུགས་སོ༔
ནཾ༔ ༧ཧཱུྃསྭཱཧཱུབྲཱ༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ ཡེ་ཤེས་རོལ་པ་དབང་གི་
དཀྱིལ་འཁོར་དུ༔ ཞི་རྒྱས་ལ་སོགས་བང་མཛོད་དགོས་འདོད་འབྱུང་༔ གར་དགུའི་
ཉམས་ལྡན་དཔལ་ཆེན་ཧེ་རུ་ཀ༔ སྤྲུལ་པ་དུ་མ་འགྱེད་པ་ཁྱེད་ཕྱག་འཚལ༔ ཁྲོ་རྒྱལ་
འབར་བའི་ཀློང་ལས་རང་བྱུང་བ༔ གང་ལ་གང་འདུལ་བཞེད་པའི་རྣམ་འགྱུར་ཅན༔
མོས་བློས་གདུལ་བྱའི་དབང་ཚུལ་ཅི་བཞིན་ལྟར༔ ཕྱི་ནང་གསང་གསུམ་གར་འཆམ་
གཏན་ལ་དབབ༔ འདི་ལ་སྔོན་འགྲོ་དངོས་གཞི་རྗེས་གསུམ་ལས༔ ཐོག་མར་སྔོན་
དུ་འགྲོ་བའི་རིམ་པ་ནི༔ ཕྱི་ནང་གསང་གསུམ་གར་འཆམ་ཆས་གོས་རྣམས༔ གང་
ལ་གང་དགོས་ཕྱག་མཚན་རྒྱན་ཆ་སོགས མཁོ་བའི་ཡོ་བྱད་གཞུང་ལྟར་སྟ་གོན་བྱ༔
གང་དུ་བྱེད་པའི་ས་ཕྱོགས་གོ་དོགས་བསལ༔ ཡུལ་རིས་གཞི་བདག་བཀའ་བསྒོ་
གསེར་སྐྱེམས་བཏང་༔ བདེན་པའི་སྟོབས་བརྗོད་མཆེད་ལྕམ་ཐ་དག་ཚོགས༔ གྲལ་
ལ་འཁོད་དམ་གར་འདུག་སྐབས་དང་བསྟུན༔ གཙོ་འཁོར་རྐང་གྲངས་ལྔ་དགུ་བཅུ་
གཅིག་གམ བཅུ་གསུམ་འམ་ནི་ཉེར་བདུན་ལ་སོགས་པ༔ གང་ཡོད་འདི་ལྟར་
ཆས་དང་ལྡན་པར་བྱ༔ དེ་ཡང་ཆ་ལུགས་ཕྱི་ནང་གསང་གསུམ་སྟེ༔ ཕྱི་ལྟར་ཕོད་ཀ་
གཡང་ལུག་ལྷབ་ལྷུབ་གོསཿ མུན་ཙ་ཅོད་པན་དར་འཕྱང་ཐོར་ཅོག་དང་༔ ཁྲོ་འབག་
མགོ་བརྙན་གདོང་ཞལ་ཞི་དང་ཁྲོ༔ གནས་སྐབས་ཚུལ་དང་བསྟུན་པས་གང་རིགས་
གཡོགས༔ མེ་ཏོག་ཐོད་བཅིངས་དབུ་རྒྱན་སྲོག་ཞུ་སྤྲས༔ མཛེས་ཤིང་ལྷུན་ཆགས་
150



སྔོན་འགྲོ་ཆོས་སྤྱོད་སོགས་ཀྱི་སྐོར།
གཟི་བརྗིད་ལྡན་པར་བྱ༔ ཕྱག་མཚན་བྷན་ཕུར་གྲི་ཐོད་གང་རིགས་ལ༔ འོས་པའི་
རྒྱན་གྱིས་འཚམས་པར་བརྒྱན་ལ་འཆམ རྔ་སྟབས་བསྟུན་ཕྱིར་རྔ་འཛིན་ཆ་ལུགས་
ཀྱང་༔ བརྗིད་པའི་ཐོད་དང་སྲིད་པའི་སྤྱི་ལུགས་ཞཱ༔ ཕྱི་རུ་ལྡིང་པེར་མ་མོའི་རལ་པ་
དང་༔ ཐེའུ་རྐྱང་བ་དན་གཡབ་པའི་གོས་དང་བཅསཿ ཕན་ཚུན་སྟབས་བསྟུན་རིགས་
པས་གཏན་ལ་ཕབ རྔ་སྟབས་གཅིག་ནས་བཟུང་སྟེ་དགུ་ཡི་བརཿ འགྱུར་བརྡུངས་
གྲངས་བརྡུངས་འཐེང་བརྡུངས་ལ་སོགས་ཀྱང་༔ བར་མཚམས་གར་བྱེད་རོལ་མོའི་
སྒྲ་དང་བཅས༔ སྐད་ཀྱི་གདངས་དང་ཕྱག་རྒྱའི་སོ་མཚམས་བསྒྱུར༔ རྣམ་འགྱུར་
སྟབས་ཀྱི་རོལ་མོའི་བརྡུངས་སྟབས་བསྒྱུར༔ གཉིས་ཀའི་སྟངས་ཀྱིས་ཐབས་ཤེས་
འཆམ་སྟབས་རྣམས༔ རྣམ་འགྱུར་གང་བྱེད་གཅིག་ལ་གཅིག་ལྟོས་ཏེ༔ ཀུན་ཀྱང་
ལུས་ངག་ཡིད་ཀྱི་རྩ་བཞི་ལྷོད༔ ཕན་ཚུན་ཟུར་གྱིས་འཚོ་ཞིང་འགྲིགས་པར་འཆམ༔
ཧཱུྃ་རིང་ཧཱུཾ་ཐུང་སྔགས་སྒྲ་སྒྲོགས་བྱ་ཞིང་༔ དང་བོ་འཆམ་ཚུལ་ཤིན་ཏུ་དལ་བར་བྱ༔
བར་དུ་ལུས་དལ་ནང་དུ་ཤེས་པ་བསྒྲིམ༔ རེས་འཇོག་མེད་པར་གཉིས་མཉམ་གཏན་
ལ་ཕབ༔ ཐ་མ་དྲག་ཤུལ་ཡང་རྩལ་གང་ཡོད་ཕྱུང་༔ ཡེམ་ཡེམ་ཙན་ཙན་བར་སྣང་
ལྡིང་ཚུལ་བྱ༔ ཕོ་ཉ་མྱུར་མགྱོགས་སྐྱི་འདོད་དབབ་དང་མཚུངས༔ གསང་བར་གཡང་
གཞི་ཀོ་རློན་སྟག་ཤམ་དང་༔ གཅེར་བུའི་ལུས་ལ་ཐལ་ཆེན་མཚོན་གྱིས་བྱུགསཿ ངོ་
ཤུན་གང་འཐད་སོ་སོའི་སྐབས་དང་བསྟུན༔ སྦྲུལ་ཆུན་ཐོད་ཕྲེང་བ་སོའི་ག་ཞར་དཀྲིས༔
ཟོ་རིས་ཐལ་ཚོམ་རཀྟའི་ཐིག་ལེ་བྲིས༔ ཐོད་སྐམ་རིན་ཆེན་རལ་པ་སྤྱིར་བཅིངས་
སམ༔ འཇིགས་པའི་ཐོད་ཀྱིས་རྔམ་པའི་ཆ་ལུགས་ཅན༔ ཁ་གདངས་མིག་བསྒྲད་
ཡང་ན་ཨཾ་གཙིགས་བཅས༔ ཧ་ཧའི་གད་རྒྱངས་ཕཊ་དང་བཤུག་སྒྲ་སྒྲོགས༔ ཕྱག་
མཚན་ལྕགས་ཀྱུ་ཞགས་པ་ལྕགས་སྒྲོག་དྲིལ༔ རལ་གྲི་ཐོ་བ་ཐོད་དབྱུག་ཞིང་གཡང་
དང་༔ དགྲ་སྣ་ལ་སོགས་ཕྱག་མཚན་སྣ་ཚོགས་གདེངས༔ སྟངས་སྟབས་རྣམ་འགྱུར་
151



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
རྔ་སྟབས་གྲངས་དང་བསྟུན༔ ཐོག་མ་དྲག་ཤུལ་དགུ་བརྡེག་བསྐྲད་ཚུལ་དང་༔ བར་
དུ་འཆམ་སྟབས་རང་གཟུགས་གཏན་ལ་དབབ༔ ཐ་མར་དལ་གྱིས་རྣམ་འགྱུར་
འཇིགས་ཚུལ་བསྟན༔ འདི་གཉིས་ཕྱི་ནང་གཉིས་ཀའི་རྣམ་འགྱུར་ཅན༔ ཕྱི་ལྟར་
འཆམ་ཞིང་ནང་ལྟར་གར་སྟབས་བསྒྱུརཿ གང་བྱེད་རྔ་དང་ཅང་ཏེའུ་སྒྲ་ལ་ཉན༔ དེ་
ཡི་སྐད་ཀྱིས་ཐབས་ཤེས་རིགས་པས་དཔྱད༔ བྱེ་བྲག་སོ་སོའི་འོག་ནས་འབྱུང་ལྟར་
བྱ༔ ནང་གི་ཆ་ལུགས་ལུས་བཀྲུ་གཙང་སྦྲ་བྱ༔ མཛེས་པའི་ཞལ་རྩི་ལྷ་ཡི་མདོག་དང་
བསྟུན༔ རྒྱན་གྱིས་སྤྲས་པའི་ཆས་གོས་ཁ་དོག་ཅན༔ མཉན་ལྕུག་འཁྲིལ་ལྡེན་ཆགས་
པའི་ལུས་ཆས་བརྒྱན༔ དེ་ཡི་སྟེང་དུ་རུས་པའི་རྒྱན་དྲུག་ལཿ སྣ་ཚོགས་དར་གྱི་
ཅོད་པན་ཕོ་ལོང་གི༔ སྤྱི་བོ་ལ་སོགས་གང་འཐད་སོ་སོར་བཅིངསཿ གཞན་ཡང་
མཛེས་ཤིང་ཡིད་འོང་རྒྱན་གྱིས་བརྒྱན༔ ཕྱག་མཚན་རྡོ་རྗེ་དྲིལ་བུ་ཅང་ཏེའུ་འཁྲོལ༔
པད་སྐོར་ལ་སོགས་གང་འོས་ཕྱག་རྒྱ་བསྒྱུར༔ རྡོ་རྗེ་གླུ་སོགས་མཆོད་དབྱངས་སྙན་
པའི་ཚིག༔ གང་ལ་གང་དགོས་སོ་སོའི་གཞུང་དང་བསྟུན༔ ཐོག་མཐའ་བར་སོགས་
དུས་སྐབས་ནམ་དུ་ཡང་༔ དཀྱུས་སུ་བཤད་ལྟར་གང་བསྒྱུར་མཁས་པར་བྱ༔ ལེའུ་
མཚམས་བར་ཚིགས་སྣ་ཚོགས་རོལ་མོའི་སྒྲ༔ དྲག་ལ་མྱུར་འཁྲོལ་དེ་དང་མཐུན་
པའི་གརཿ ཡུན་དུ་མ་ཡེངས་སྐད་ཅིག་ཡུད་ཙམ་ཀྱང་༔ ལུས་སྒྲིམ་ཁོང་ཀློད་འདར་
བའི་ཚུལ་དུ་བྱ༔ སླར་ཡང་གཞུང་ལུགས་རྣམ་འགྱུར་སོ་སོར་བསྒྱུར མདོར་ན་གར་
འཆམ་ཕྱི་ནང་གསང་གསུམ་གྱི༔ རྒྱས་བསྡུས་མང་ཉུང་ཡུན་སྐབས་གང་ལ་ཡང་༔
ཕྱི་ཡི་འཆམ་བཅས་བྷན་ཕུར་ཕོད་ཀ་དང་༔ དབུ་རྒྱན་སྲོག་ཞུ་དར་འཕྱང་རྔ་ཉིད་
མཆོག༔ ནང་ཆས་རྒྱན་དྲུག་རྡོ་རྗེ་དྲིལ་བུ་དང་ ཕྱག་མཚན་ཅང་ཏེའུ་སྣ་ཚོགས་རོལ་
མོ་འཁྲོལཿ གསང་བ་དུར་ཁྲོད་ཆས་བརྒྱད་འཇིགས་པའི་ཚོགས༔ ཕྱག་མཚན་དག་
ཀྱང་མཚོན་ཆ་སྣ་ཚོགས་འཛིན༔ འདི་ནི་ཕྱི་ནང་གཉིས་དང་མཐུན་པའི་ཕྱིར༔ རོལ་
152



སྔོན་འགྲོ་ཆོས་སྤྱོད་སོགས་ཀྱི་སྐོར།
མོའི་སྒྲ་ཡང་གང་འཐད་ཕྱོགས་རིས་མེད༔ གཙོ་ཆེར་འཆམ་སྟབས་རྣམས་དང་བསྟུན་
པ་གནད༔ དེ་ལྟར་ཆས་དང་སྟངས་སྟབས་གཏན་ལ་དབབ༔ རྒྱས་དང་བསྡུས་པ་
ཤིན་ཏུ་བསྡུས་པ་རྣམསཿ ལོང་ཁྱབ་ཚད་སྦྱང་གང་རིགས་ཤེས་པར་བྱ༔ ཕྱི་ཡི་འཆམ་
ནི་བྱ་བ་གང་ལའང་ཤེས༔ ནང་གར་ནང་གི་ཆོ་ག་ཐམས་ཅད་དང་༔ བརྟུལ་ཞུགས་
སྤྱོད་པ་ལས་སྦྱོར་དུས་དང་སྤྱད༔ གསང་བའི་གར་འཆམ་ནམ་ཡང་མ་ཡིན་པས༔
བཀའ་རྒྱའི་གནད་ཀྱི་དབང་གི་དུས་སྐབས་དང་༔ དཀྱིལ་འཁོར་སྒྲུབ་མཆོད་ཚོགས་
དང་གཏོར་མའི་དུས༔ དམ་ཚིག་གཅིག་པའི་མཆེད་ལྕམ་ཚོགས་དུས་བྱ༔ དེ་དག་སོ་
སོའི་དུས་སྐབས་མ་ཤེས་ན༔ མ་དག་འཆོལ་པས་བཀའ་སྲུང་ཌཱཀྐི་འཁྲུག༔ ཕྱི་རོལ་
མི་དང་མི་མིན་འབྱུང་པོ་སྐྲག དེ་ཡི་ཉེས་པས་མི་རུང་ལྟས་མང་འབྱུང་༔ མཁས་
པས་དུས་སྐབས་བསྟུན་ཏེ་ལེགས་བྱས་ན༔ བཀྲ་ཤིས་བྱིན་ཕེབས་ལྷ་རྣམས་དགྱེས་
པ་སྐོང་༔ རྣལ་འབྱོར་ཉམས་འབར་སྣང་སྲིད་དབང་དུ་འདུས༔ མ་དག་དགྲ་བགེགས་
ལོག་འདྲེན་འབྱུང་པོ་བྲོས༔ གཞི་བདག་དགེ་བསྙེན་ས་སྲུང་དམ་ལ་གནས༔ ལས་
རྣམས་མྱུར་འགྲུབ་ཆོས་སྐྱོང་གནས་ནས་ཁོལ༔ ཡུལ་རིས་རྒྱལ་ཁམས་བདེ་ལེགས་
དཔལ་འབྱོར་ཐོབ༔ ཐབས་ཤེས་དབང་གི་རྟེན་འབྲེལ་དུ་མ་འཆར༔ སྒྲུབ་པ་བོག་
ཐོན་སྣང་སྲིད་རྩེད་མོར་རྟོགསཿ ཕྱི་ནང་བརྡ་འཕྲོད་དགེ་སྦྱོར་འཕེལ་གྲོགས་བྱེད༔
དེ་ཕྱིར་བྱེ་བྲག་ཕྱེད་པས་བརྩོན་པར་བྱ༔ བསླབ་བྱ་ལྡིང་བཤད་སྐབས་དོན་འོག་
ནས་འབྱུང་༔ འདི་ནི་སྔོན་འགྲོ་བྱ་བར་བསྟན་པའོ༔ ས་མ་ཡཱ༔
སྤྱི་དོན་གཉིས་པ་དངོས་གཞིའི་བྱ་བ་ནི༔ གོང་ལྟར་ཆོས་འཛོམ་གར་འཆམ་གང་བྱེད་
ཀྱང་༔ མདུན་གྱི་ནམ་མཁར་ལྷ་ཚོགས་སྤྱན་འདྲེན་བཞུགས༔ དམིགས་རྟེན་དཀྱིལ་
འཁོར་ཧོ་དང་གཏོར་མའོ༔ མདོས་ལ་སོགས་པ་བཀོད་པའི་བྱེ་བྲག་གང་༔ གཙུག་
ལག་ཁང་རྣམས་ལམ་གྱི་བསྐོར་ཁང་བསལ༔ དར་ཕྱར་དུང་འབུད་སྤོས་བསྲེག་རོལ་
153



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
མོ་བསྒྲག༔ སྐྱབས་འགྲོ་སེམས་བསྐྱེད་ཡན་ལག་བདུན་པ་བྱ༔ ལུས་ལྷ་ངག་སྔགས་
སེམས་ནི་ཆོས་ཉིད་དབྱིངས༔ དཀྱིལ་འཁོར་གསུམ་གསལ་རྣམས་ནི་སྤྱི་ལ་གཅེས༔
གར་འཆམ་ལྟག་སྤྲོད་ཟུང་དུ་སྦྲེལ་བའི་ལུགས༔ མཁས་པས་ལེགས་དཔྱད་གང་
རིགས་སོ་སོར་བསྟུན༔ འོན་ཀྱང་ཕྱི་ནང་གསང་གསུམ་འདི་ལྟར་རོ༔ ཐོག་མར་ཕྱི་
ཡི་འཆམ་སྟབས་ལག་ཏུ་བླང་༔ འདི་ལ་རྣམ་གྲངས་གོ་རིམ་མང་ན་ཡང་ ཕལ་ཆེར་
མདོར་བསྡུས་སྤྲོ་ན་རིག་མདས་བསྣུན༔ གཞུང་དང་མི་འགལ་ཤེས་རབ་ཅན་རྣམས་
ཀྱིས༔ ལྷ་ཡི་རྣལ་འབྱོར་མཆོད་སྤྲིན་ལྷན་ཐབས་སྦྱར༔ གཏན་ལ་དབབ་པའི་ཟིལ་
གནོན་འཆམ་སྟབས་གསུམ༔ རྔ་སྟབས་གསུམ་བརྡུངས་རྐང་པ་གཡས་རྔ་གཡས་བརྡུང་
རྐང་པ་གཡོན་བརྐྱང་ལ་ནེམ་ནེམ་གསུམ་བྱ༔ དེ་ནས་གཡོན་རེས་མོས་བྱ༔ གཡོན་འདོརཿ དེ་ཕྱིར་
འཆམ་གྲོལ་འགྱིང་ཚུག་དལ་རྔ་འཆམ་པའི་ཕྱི་ལ་བྷན་དྷ་ཕུར་པ་རྣམས་གྲལ་གཏེམ་གྱིས་བྱ༔ གྱིས་
འགྲོ༔ སྟེང་གི་ལྷ་རྡོ་རྗེ་ཁྱུང་གཤོག་འགྲོས་ཀྱི་སྟེང་གི་ལྷ་ཟིལ་གྱིས་གནོན་པའོ༔ རྣམས་ཟིལ་གྱིས་
གནོན་པར་བྱ༔ ལག་པས་ལག་པས་པད་སྐོར་ཡངས་པར་བྱས་ཏེ་གཡོན་གཤོག་པ་ལྟར་གདེངས༔
ལུས་གཡས་གཅུ་གཡོན་གཅུ་བྱ༔ མིག་ནམ་མཁར་བསྒྲད་དེ་རད་ཀྱིས་བྱའོ༔ པད་སྐོར་རྡོ་རྗེ་ཁྱུང་
གཤོག་གདེངས༔ བར་ཐབས་འདོམ་གང་ལྡེམ་ལྡེམ་ཆ་གསུམ་བྱ༔ རྐང་པ་བསྒྲད་ཅིང་
འདོར༔ དེ་ལྟར་གསུམ་རྗེས་འུར་སྒྲ་ཐུག་བསྐོར་བ་ལན་གསུམ་བྱས་པའི་རྗེས་ལ་རོལ་མོའི་སྒྲ་
རྣམས་དྲག་ཏུ་འཁྲོལ་ཞིང་༔ དེ་ལྟར་འཆམ་པར་རེ་རེ་ལན་རེ་བྱའོ༔ ཆོམ་བྱ༔ འཆམ་སྟབས་གཤོག་པ་
ལྡེམ་ལྡེམ་བྱས་ལ་ལུས་བསྐོར་ཞིང་ལོག་མིན་དུ་རྒྱུག༔ མྱུར་བསྐོར་གཤོག་རྒྱང་སེ་སྐོར་བྱ༔ ཀླུ་
རྣམས་ཟིལ་སྣ་ཚོགས་རྡོ་རྗེའི་འགྲོས་ཀྱིས་འོག་གི་ཀླུ་རྣམས་ཟིལ་གྱིས་མནན་པས༔ གནོན་སྣ་ཚོགས་
པད་སྐོར་དཔུང་པ་ལན་གསུམ་བསིག་ལག་པ་པད་སྐོར་བྷན་ཕུར་གཡབ་པའི་ཚུལ་དུ་བྱ༔ རྐང་པ་ཕྱོགས་
བཞིར་གཡས་གཡོན་དབུས་དང་གསུམ་ནེམ་ནེམ་བྱ༔ རྐང་པ་རྡོ་རྗེ་རྒྱ་གྲམ་འགྲོས་སུ་འདོར
རྐང་པ་གཉིས་རེས་མོས་ཀྱིས་འདོར༔ བར་དུ་མི་དང་མི་མིན་རྡོ་རྗེ་ཁྲོ་བོའི་འགྲོས་ཀྱིས་
154



སྔོན་འགྲོ་ཆོས་སྤྱོད་སོགས་ཀྱི་སྐོར།
བར་མི་དང་མི་མིན་ཟིལ་གྱིས་གནོན་པ༔ ཟིལ་གནོན་འཆམ༔ རྐང་ལག་གཡས་རྐང་པ་གཡོན་
བརྐྱང་ལག་པ་གཡས་ཕྱར་གཡོན་བརྐྱང་༔ རྐང་པ་གཡས་པ་རྣམས་རེས་བྱས་བར་དུ་པད་སྐོར་རེ་རེ་བྱས་ཏེ་
བྷན་ཕུར་གཉིས་རྐེད་པར་བརྟེན་པའི་ཚུལ་གྱིས་དཔང་དུ་གཡས་གཡོན་སྒྲིལ་བས་ཕར་བལྟ་ཚུར་བལྟ་གསུམ་
གསུམ་བྱ༔ བསྐུམ་གཡོན་བརྐྱང་དོར་སྟབས་བསྒྲད༔ གཡས་མགོའི་རྡོ་རྗེ་གར་འཆམ་གྱི་ཆོ་ག་
དངོས་གཞི་བྱེད་ནས༔ ཆོས་རྒྱན་བྱིན་བརླབ་བྱ་གཞན་ལ་ཡང་མི་དགོས༔ དང་གཡོན་གྱི་འགྱིང་
སྟབས་གསུམ་གསུམ་བྱ༔ ཟིལ་གནོན་ས་འདུལ་རྒྱས་པར་བྱེད་ན་ནང་གར་སྟབས་དང་བསྟུན་
པར་བྱའོ༔ གསུམ་ཚར་ཆས་གོས་བྱིན་བརླབ་ནི༔ ཕྱག་མཚན་ཆས་གོས་ཕྱོགས་
ཕྱོགས་མདུན་དུ་སྤུངས༔ མཆེད་རྣམས་དལ་བསྐོར་ཕྱག་རྒྱ་པད་སྐོར་དང་༔ སྲིན་
པོའི་ངར་དབྱངས་མགྲིན་དུ་འདི་སྐད་གྱེར༔ ཧཱུྃ་ཧཱུྃ༔ གསང་ཆེན་རོལ་པའི་དུར་ཁྲོད་
གཞལ་ཡས་འདིརཿ བཅོམ་ལྡན་དཔལ་ཆེན་པདྨ་དབང་ཆེན་གྱི༔ སྤྲུལ་པ་དུ་མས་
འགྲོ་བ་འདུལ་སླད་དུ༔ རྡོ་རྗེ་སྲིན་པོ་གར་གྱི་ཆ་ལུགས་རྣམས༔ རྣམ་དག་ཡེ་ཤེས་
ཆེན་པོར་བྱིན་གྱིས་རློབས༔ ཆས་རྫོགས་སྟོབས་ཀྱི་རྒྱལ་པོར་གཟི་བྱིན་བསྐྱེད༔ འདིའི་
སྐབས་སུ་རོལ་མོ་བསྒྲག་གོ༔ མ་རྟོགས་ལོག་རྟོག་རུ་ཏྲ་བསྒྲལ་བའི་ཕྱིརཿ གང་ལ་གང་
འདུལ་ཐབས་དང་ཤེས་རབ་ཀྱིས༔ རྡོ་རྗེ་ལུང་འབྱིན་པདྨ་བཀྲག་མདངས་ཕོབ༔ རྡོ་
རྗེ་ལུས་ཀྱི་དཀྱིལ་འཁོར་དཔའ་ཤུགས་ཕྱུང་༔ བདེ་མཉེན་འཁྱུག་པའི་འཕྲུལ་དུ་
མངའ་གསོལ་ཞིང་༔ ཡེ་ཤེས་ལྷ་རྣམས་དགྱེས་པ་སྐོང་དོན་དུ༔ ཆོས་དབྱིངས་ཡེ་
ཤེས་དབུ་རྒྱན་རྫོགས་པར་གསོལ༔ མཉམ་ཉིད་ཡེ་ཤེས་གོས་ཀྱི་ཤུབ་ཏུ་ཆུག སོར་
རྟོག་ཡེ་ཤེས་སྣ་ཚོགས་རྒྱན་མཆོག་སྩོལ༔ མེ་ལོང་ཡེ་ཤེས་གསལ་བས་གཟི་བྱིན་
བསྐྱེད༔ བྱ་གྲུབ་ཡེ་ཤེས་ལས་རྣམས་མ་ལུས་བསྒྲུབ༔ ཐབས་དང་ཤེས་རབ་བྷན་
ཕུར་ཕྱག་མཚན་ལྡན༔ སྐུ་གསུང་ཐུགས་རྫོགས་བཀོད་པའི་དཀྱིལ་འཁོར་ལཿ སྣང་
སྲིད་རྟེན་འབེབ་ཕྱག་རྒྱ་གར་གྱིས་མཆོད༔ རྒྱན་དང་ཆ་ལུགས་བྱིན་རླབས་ནུས་པར་
155



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ལྡན༔ ཨོཾ་ཨཱཿཧཱུྃ༔ མ་ཧཱ་རཏྣ་པྲ་ཏི་ཤྲཱི་ཎ་ཧཱུྃ༔ མ་ཧཱ་སིདྡྷི་ས་མ་ཡ་ཕ་ལ་ཨ་ལ་ལ་ཧོ༔ ཞེས་
པས་ཆས་རྣམས་བླངས་ཤིང་ལུས་ལ་བརྒྱན༔ བགེགས་བསྐད་མཚམས་བཅད་སྲུང་
བའི་འཁོར་ལོ་ཕུབ༔ དེ་ཡི་འཆམ་སྟབས་ཕལ་ཆེར་བྲོ་ཚུལ་ལས༔ འགུག་བཅིངས་
བསྡམ་གཟིར་བསྐྲད་པའི་རྣམ་འགྱུར་དང་༔ སྲུང་བའི་གུར་ཁང་ཁྲོ་བཅུའི་སྟངས་
སྟབས་ལས༔ ཁྱད་པར་ལུ་གུ་རྒྱུད་ཀྱི་འགྲོས་དང་ནི༔ རྡོ་རྗེ་གོ་ཆའི་ཕྱག་རྒྱ་ལུས་
རྒྱས་གདབ༔ རྔ་ཡི་བརྡུང་ཚུལ་གཅིག་བརྡུང་དལ་ལ་སྒོ་མ་བཞིའི་ཕྱག་རྒྱ་བྱས་རྐང་པ་གཡས་
བསྐུམ་གཡོན་རྐྱང་ཟུལ་དེ་ལ་བསྣོལ་གསུམ་གསུམ་བྱ༔ ཕལ་ཆེར་ལུ་གུ་རྒྱུད་ཀྱི་འགྲོས་བྲི་བའི་འཁོར་བས་
ཤིན་ཏུ་དལ་བ་གཅེས་ལུས་ཀྱི་གནད་ཐམས་ཅད་ལ་ཕྱག་མཚན་ལྔ་བཅས་པས་བླན་ཚུལ་བྱ་འཁོར་ལོ་རྡོ་རྗེ་
རིན་ཆེན་པདྨ་རྒྱ་གྲམ ཕཔཿ རྣམ་པར་རྒྱལ་བས་ཐོ་བ་གདེངས་པའི་ཚུལ༔ དབྱུག་པ་སྔོན་
པས་དབྱུག་པ་ཕྱར་བའི་སྟབས༔ གཤིན་རྗེ་གཤེད་ནི་བེ་ཅོན་བསྣུན་པ་འདྲ མི་གཡོ་
མགོན་པོས་རལ་གྲི་འདེབས་པའི་ཚུལ༔ རྟ་མགྲིན་དབང་སྤྱི་གཙུག་ཏུ་བྷན་ཕུར་གྱིས་རྟ་
མགོ་བྱུང་བའི་ཚུལ་ཡང་བྱ་ཁྲོ་བོ་བཅུ་སོ་སོའི་བསྐྱེད་རིམ་བསྒོམ་པ་སྙིང་པོ་བཟླས་པ་དང་༔ རྣམ་འགྱུར་བྱེད་
ལས་རྣམས་ལུས་ངག་ཡིད་གསུམ་དུས་གཅིག་ཏུ་སྦྲད་པར་བྱའོ༔ ཆེན་པདྨ་ཞགས་བརྐྱང་འདྲ༔
འདོད་པའི་རྒྱལ་པོ་ལྕགས་ཀྱུ་འགུག་ཚུལ་བྱ༔ བདུད་རྩི་འཁྱིལ་པ་རྒྱ་གྲམ་སྐྱོགས་
འཕེན་སྟངས༔ ཁམས་གསུམ་རྣམ་རྒྱལ་དགྲ་སྟས་གཅོད་སྟངས་ལས༔ ཧཱུཾ་ཆེན་ཀ་ར་
རྡོ་རྗེ་དྲིལ་སྟབས་བསྒྱུར༔ སྟོབས་ཆེན་གཏུན་ཤིང་རི་རབ་འདེགས་ཚུལ་སོགས
གཡས་གཡོན་ཡིད་ཀྱི་ཕྱག་རྒྱ་ལུས་ཀྱི་རྣམ་འགྱུར་བྱ༔ བར་མཚམས་རྣམས་སུ་གོང་དུ་
བཤད་དང་མཚུངས༔ ནང་དུ་ཏིང་འཛིན་རྣམ་གསུམ་དམིགས་པ་གཏད༔ བར་དུ་ཨེ་
ཨཀྵེ་མཎྜལ་སོགས་ངག་གི་ཡང་ཀརྨ་མཎྜལ་སྭཱ་ཧཱ༔ ར་རཀྟ་མཎྜལ༔ སུམ་ཏག་མཎྜལ༔ ཀེ་ནི་རྟི་མཎྜལ༔
རཾ་ཛྭ་ལ་མཎྜལ་སྭཱ་ཧཱ༔ བརྗོད༔ ཕྱི་རུ་འབྱུང་བ་རིམ་བརྩེགས་བཀོད་པ་ནི༔ ཨེ་ལས་ནམ་
རྐང་ལག་ཐམས་ཅད་ཀྱི་སྟངས་སྟབས་གྲུ་གསུམ་པར་བྱ་ཞིང་གྲུ་གསུམ་བར་འཁོད༔ མཁའ༔ ཆོས་
156
.



སྔོན་འགྲོ་ཆོས་སྤྱོད་སོགས་ཀྱི་སྐོར། །
འབྱུང་དབྱིབས་སུ་པྤེ༔ ཡཾ་ལས་རླུང་གི་འདིར་ཡང་གོང་ལྟར་ལས་ཟླ་གམ་གྱི་དབྱིབས་ཅན་ལ་ཅུང་
ཞིག་འཇོང་བར་བྱའོ༔ དཀྱིལ་འཁོར་གཞུ་ཡི་དབྱིབས༔ ར་ལས་རཀྟའི་རྒྱ་མཚོ་རྦ་རླབས་
དབྱིབས་ཟླུམ་པོ་རྦ་ཀློང་འཁྲུག་པ་ལྟར༔ འཁྲུག སུམ་ལས་ཞིང་ཆེན་ས་གཞི་གྲུ་བཞི་འམ
སོག་འཛམ་གླིང་སོག་ཀའི་དབྱིབས་སུ་ཡོད་པ་གོ་བསྟུན་པསཿ ཀའི་དབྱིབས་སུ་རྐང་སྟབས་
གྲལ་དང་བསྒྲིག༔ ཀཾ་ལས་ཀེ་རུས་རི་རབ་མཁར་ལྟར་གྲུ་བཞིར་བང་རིམ་དང་བཅས་ཏེ་
བརྩེགས་པའི་རྣམ་འགྱུར་བྱས༔ བརྩེགས༔ རཾ་ལས་མེ་དཔུང་འབར་བའི་བྷན་ཕུར་དང་བཅས་
པའི་ཕྱག་རྒྱས་གྱེན་དུ་མེ་ལྕེ་ལྟ་བུ་བྱ༔ ཚུལ་དུ་སྟེ༔ འདི་རྣམས་འགྱུར་ཞིང་རོལ་པའི་ཆོ་
འཕྲུལ་འགྱེད༔ དེ་ནས་གཞལ་ཡས་ཁང་ཆེན་ཕུབ་བ་ནི༔ རྔ་ནི་གཉིས་བརྡུངས་རྔ་
བར་ཡུན་རིང་ཐུང་གི་ཚད་ཕྱག་རྒྱས་གཡས་བསྐུར་གཡོན་བསྒྱུར་རེས་མོ་ལ༔ ཡིག་བརྒྱའི་ཡུན་དང་
སྤྲད༔ དང་པོ་རྐང་བའི་འགྲོས་མཉམ་པོར་ཐིག་གྲེ་ལྟར་འགྲོས༔ རྐང་རྡབ་སྤྲད་ཅིང་རིན་
ཆེན་ཕ་གུས་ཁུར་ཞིང་བརྩེགས་པའི་རྣམ་འགྱུར༔ རྨིང་འདིང་ཚངས་ཆེན་ཐིག་གདབ་ཚུལ༔ དེ་
ནས་རིམ་བཞིན་ལོག་སྐྱེས་གྱད་ཀྱི་ཡབ་གཙོ་བོ་བསྲང་བའི་ཚུལ་དུ་བྱ་བར་གཙོ་བོ་ཐམས་ཅད་
ཤེས་པར་བྱ༔ སྟངས༔ རིན་ཆེན་ཕ་གུ་རྩིག་པ་རིམ་ལྔ་འདི་ནི་གྲལ་ལྔ་རིམ་དུ་བྱས་ཏེ་ཕྱག་རྒྱ་
པད་སྐོར་ཉིད་དོ༔ བྱ བད་ཁེབ་ཚུལ་དང་མདའ་ཡབ་སྦྲིང་བ་རྣམས༔ བྷན་དྷ་ལག་པ་
གཡོན་པའི་བན་དྷ་མདུན་དུ་གཡས་པའི་སྟེང་དུ༔ པད་སྟེང་ཕུར་པ་མདའ་ཡབ་སྦྲེང་༔ འགྲོས་
ཀྱི་རྣམ་འགྱུར་དྲ་བ་དྲ་ཕྱེད་ཕུར་བ་གྱེན་དུ་བསླང་བ་གཡས་སུ་གཅིག་གཡོན་དུ་གཅིག དང་༔
སྐྱིད་པ་ལྡེམ་གྱིས་བཏང་ལག་པ་གཉིས་བརྐྱང་པ་བྱ་རྒོད་ཀྱི་གཤོག་པ་སྤུར་བ་ལྟར་
ལིང་ལིང་བྱ༔ སྣམ་བུའི་སྟེང་དུ་ཤར་བུ་འཇོལ་སྟངས་ཐམས་ཅད་ལག་རྐྱང་གི་བྷན་ཕུར་གྱི་
ཅོང་སྒྲ་སྒྲོག་ཏེ་གླིང་དུ་གུར་བྱ་དེ་དང་མཐུན་པའི་རྐང་པ་ཡང་ཐབས་སུ་འདོར༔ བསྒྲད༔ ཐོག་ཕུབ་རྡོ་
རྗེའི་གདུང་གཡས་སྐོར་གཡོན་དུ་འགྲོ་ཞིང་ལུས་འཕང་རེས་སྨད་པ་དང་འགྲོས་རིང་བསྟོད༔ ཆེན་གླིང་
གུར་བྲེས༔ གྲལ་ཚང་མིག་མངས་རིས་ལ་མཆོད་རྟེན་གཉིས་ལག་པས་བསྣོལ་བས་གཤིབ་ཅིང་
157



ཨོ་རྒྱན་སངང༌ རྒྱས་གླིང་པས་གཏེར་ནས་བཏོན།
རེ་རེ་དབུས་སུ་ཡོད་པར་བྱ༔ ལག་པ་གཉིས་རང་རང་གི་དཔུང་པའི་ཐད་དུ་བྷན་ཕུར་བཏོགས་པའི་ཚུལ་
སྟངས་པུས་མོ་བསྒྲད་རྐང་མཐེའུ་གཉིས་སྤྲད་དོ༔ ཀ་ཆེན་སློང་༔ འདོགས་ཚུལ་སྐྱོར་དང་ཀ་
རྒྱན་ཀ་ཞུའི་སྟེང་༔ ཆུ་སྲིད་སྣ་ལྔགས་པ་ཏྲ་རིས་སུ་རིན་པོ་ཆེའི་ཕྲེང་བ་ལྡེང་བ་ལ་སོགས་པ་
རྣམས་ཇེ་དམའ་ཇེ་མཐོ་རྣམས་ཤེས་པར་བྱ༔ འགྲོ༔ དཔུང་གི་ཅོག་ནང་རྒྱང་རྣམས་མང་དུ་
གདུགས་ཕུབ་པའི་ཚུལ་རྒྱལ་མཚན་ཕྱར་བའི་བརྡར་གྲུ་བཞིར་བྱས་ལ་རྔ་ཡབ་འཛིན་པ་བཞི་ཕྱོགས་བཞིར་
སྒོ་བཞིའི་ཚུལ་བྱ༔ བྱ༔ གྲུ་བཞི་སྒོ་བཞི་རྟ་བབས་བང་རིམ་དང་༔ གདུགས་དང་རི་དྭགས་
ཆོས་འཁོར་ལ་སོགས་པ༔ རྣམ་པ་དུ་མ་ཡིད་ཀྱིས་གང་འཐད་བྱ༔ ཧ་ཅང་མང་ན་
གཞུང་དང་མི་མཐུན་སྤང་༔ ཕྱི་རོལ་འཁོར་ཡུག་རྡོ་རྗེ་པདྨོ་དང་༔ འོད་སྐོར་དུར་ཁྲོད་
མེ་རི་ལ་སོགས་རྣམས༔ རྔ་ནི་འདུར་བརྡུངས་འཚུབས་བསྐོར་སྤེལ་མར་འགྲོ༔ ཕྱག་
རྒྱའི་བསྒྱུར་ཚུལ་གཡས་བསྒྱུར་གཡོན་བསྒྱུར་བྱ༔ རྐང་པ་རྦ་རླབས་འགྲོས་དང་ལང་
མ་ལིང་༔ དེ་ལྟ་བུ་ཡི་གཞལ་ཡས་རྫོགས་པར་ཕུབ༔ དེ་ལྟར་གཞལ་ཡས་ནང་དུ་
གདན་བཀོད་པཿ ཁྲི་འདེགས་བརྒྱད་དང་ཉི་ཟླ་པདྨ་ལྷ་ཆེན་རྣམས་སྐྱེད་ཁབ་ཏུ་ལུས་སྟབས་
བསྒྱུར་བྱ་ཞིང་རྐང་པ་གཡོན་རེས་མོས་སུ་གཡས་བརྐྱང་གཡོན་བསྐུམ་གཡས་བསྐུམ་གཡོན་བརྐྱང་བྷན་ཕུར་
རྐང་པ་གང་ཕྱིར་བའི་སྟེང་དུ་བརྐྱང་༔ མི་བརྐྱང་བའི་ཕྱོགས་སུ་པུས་མོའི་སྟེང་དུ་བཞག༔ སྐབས་སུ་པད་སྐོར་
དང་འགྱིང་བསྒྲད་ཅིང་མདུན་དུ་གདན་བཀོད་པའི་ཚུལ་དང་སེང་གེ་གླང་ཆེན་རྟ་དང་རྨ་བྱ་ཤང་ཤང་གི་ཆིངས་
ཉི་ཟླ་ཚུལ་བྱ༔ སྟེ༔ ཁྲོ་རྒྱལ་རྣམས་ལ་དགྲ་བགེགས་སྤྱི་ཆིངས་གཉིས་གཉིས་འཕོང་བསྒྲད་དེ་
རྐང་པ་བསྣོལ་ བསྣོལ༔ ཕྱི་འཁོར་ལ་ནི་ཞིང་རྐྱང་རེ་རེའོ༔ གདན་བཀོད་སྟེང་དུ་ལྷ་
ཚོགས་བསྐྱེད་པ་ནི༔ རང་རང་མངོན་རྟོགས་ཚུལ་དང་སྤྲད་བྱ་སྟེ༔ དབུ་གསུམ་ཕྱག་
དྲུག་ཞབས་བཞི་དོར་སྟབས་བསྒྲད༔ ཞལ་གཅིག་ཕྱག་གཉིས་ལ་སོགས་རྣམ་འགྱུར་
རྣམས༔ འགྱིང་དང་བཅས་པས་བློ་བསྒོམ་ལུས་སྟབས་བསྒྱུར༔ རྔ་ནི་གསུམ་བརྡུངས་
དལ་གྱིས་འཆམ་དང་བསྟུན༔ འདི་ལྟར་སྤྱི་མཐུན་རྒྱན་དང་ཆ་ལུགས་གསོལ༔ གཅིག་
158
)



སྔོན་འགྲོ་ཆོས་སྤྱོད་སོགས་ཀྱི་སྐོར།
གིས་གཅིག་ལ་འབུལ་བའི་ཚུལ་ཡབ་ལ་ཡུམ་གྱི་དང་ཡུམ་ལ་ཡབ་ཀྱིས་འབུལ་བའི་ཚུལ་བྱ༔ རྣམ་
རོལ་གྱི་སྤྱོད་པའི་སྐབས་ཡིན་ན་ཡུམ་འཁྲིལ་སྦྱོར་གྱི་ཚུལ་སྟངས་ཀྱང་བྱའོ༔ བྷན་དྷའི་ནང་ནས་ཕུར་བའི་
དབལ་གྱིས་བླང་ཞིང་བྲི་བ་དང་བྱུགས་པའི་སྟངས༔ དབུ་སྐྲ་རལ་པ་བཤད་དང་བཅིངས་པའི་
སྟངས༔ སྨིན་མ་ཨག་ཚོམ་བྲི་བའི་རྣམ་འགྱུར་བྱས༔ སྐུ་ཡི་སྟོད་ལ་གླང་ཆེན་ཀོ་རློན་
དང་༔ རྐེད་པ་གཡང་གཞི་སྨད་ལ་སྟག་ཤམ་དཀྲིས༔ དེ་ལྟར་གོས་གསུམ་ཕུར་པའི་
ཅོད་པན་གྱི༔ རང་གིས་གོན་ནམ་གཞན་གྱིས་གཡོགས་ཚུལ་བྱ༔ དབུ་ལ་ཐོད་སྐམ་
རིན་ཆེན་རྩེ་བྲན་བསྐོན༔ ཐོད་རློན་ཕྲེང་ཤལ་སྦྲུལ་ཆུན་ག་ཞར་སྤྲིང་ ཕྱག་ཞབས་
གདུ་བུ་རིན་ཆེན་སྤར་ཁབ་གདབ༔ རྟགས་དང་རྒྱན་གསུམ་གང་འཐད་རིགས་པས་
དཔྱད༔ ལུས་དཀྲུག་རྡོ་རྗེའི་གོ་ཁྲབ་བསིགས་སྟངས་བྱ༔ ཞལ་གྱི་ཕྱོགས་བཞིར་
རཀྟའི་ཐིག་ལེ་བྲི༔ མཁུར་བའི་ཆོས་ལ་ཞག་གི་ཟོ་རིས་འཕེན༔ རྩིབས་ལོག་ཐལ་
ཆེན་ཚོམ་བུ་གདབ་ཚུལ་སྟེ༔ བྱུག་པའི་རྫས་གསུམ་བྷན་དྷའི་ནང་ནས་བླང་༔ ཕུར་
པའི་སོ་ཡིས་བྱུགས་སྟངས་ལ་སོགས་བྱ༔ རང་རང་གཡས་གཡོན་རྡོ་རྗེའི་གཤོག་
རྒྱང་དང་༔ དར་གྱི་ཅོད་པན་བུར་མ་ཕྱར་སྟངས་སོགསཿ རྒྱན་རྣམས་རྫོགས་ནས་རྔ་
སྟབས་རྣམ་འགྱུར་སོགས༔ བདུན་བརྡུངས་གྲངས་དང་བསྟུན་པའི་རྣམ་འགྱུར་ནི༔
རྐང་པའི་མཆོང་སྟངས་ལག་པ་ཞིང་གི་གཡབ གཡག་འབྲོང་རྔམ་སྟབས་རྭ་གདེངས་
ངར་སྟངས་བྱ༔ སེང་རྩལ་ལུས་དཀྲུགས་སེ་སྐོར་གཡས་གཡོན་ཏེ༔ རྣམ་འགྱུར་དུ་
མས་ཕན་ཚུན་སྐྱོན་དཔྱད་བསལ༔ ཕྱག་མཚན་བསྣམས་ཚུལ་ཞིབ་རྒྱས་འདིར་མ་
སྨོས༔ སྤྲོས་ལ་དགའ་ན་མངོན་རྟོགས་ནང་དུ་ལྟོས༔ ཤིན་ཏུ་སྤྲོས་ན་ཕྲིན་ལསཿ ལོག་
མིན་ལག་ལྟ་བ་སྒེག་མོ་མེ་ལོང་ལྟ་བའི་ཚུལ་ཅན་བྱ༔ གཞུང་དང་བསྟུན༔ དེ་ཚུལ་ཤེས་རྣམས་
རང་རང་ཉམས་དང་སྦྱར༔ སྤྱན་འདྲེན་བཞུགས་གསོལ་དབང་བསྐུར་བྱིན་རླབས་ནི༔
རྔམ་སྟམས་གསུམ་བརྡུངས་གཉིས་འགྱིང་ཆེ་ཆུང་བྱ༔ སྦྱན་འདྲེན་ཕྱོགས་བཞིར་ཕུར་
159



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པའི་ཅོད་པན་གཡབ བྷན་དྷ་སྙིང་ཀར་འཛིན་དང་རྩིབས་ལོགས་བརྟེན༔ རྐང་པ་
དཔའ་བོ་གྱད་ཀྱི་འདོར་ཚུལ་བྱ༔ བཞུགས་གསོལ་པད་སྐོར་ས་ལ་ལན་གསུམ་བཞག
ཐད་ཀར་ལངས་ཏེ་སྡོད་ཚུལ་ཅུང་ཟད་བྱ༔ མི་བསྡད་ལངས་ནས་གཡས་མཆོང་གཡོན་
མཆོང་སྤྲད༔ དབང་བསྐུར་ཕྱག་རྒྱ་པད་སྐོར་སྤྱི་བོར་བཞག༔ རྐང་པ་གཉིས་ནི་གཡས་
གཡོན་རེས་མོས་བརྟེན༔ མགོ་འཕང་སྨད་ཅིང་ལུས་གཅུས་འགྱིང་ཚུལ་བྱ༔ བྱིན་
འབེབས་བསྐོར་འགྲོས་པུས་བསྒྱུར་མཆོང་སྟབས་དང་༔ ལག་པས་པད་སྐོར་གཡས་
གཡོན་དབུ་གསུམ་སྤྲད༔ ཕྱི་འགྲོ་ནང་འགྲོས་ཅུང་ཞིག་བྲེལ་ཙམ་བྱ༔ ཕྱག་འཚལ་
མཆོད་འབུལ་ཕྱག་རྒྱ་གར་མཆོད་ནི༔ རྔ་སྟབས་གསུམ་བརྡུངས་ཐེང་ཚུལ་ཅུང་ཞིག་
འགྱིང་༔ ཕྱག་འཚལ་པད་སྐོར་ལན་གསུམ་ལན་གསུམ་གཏུག༔ འདུག་ཚུལ་པུས་
མོ་གཡས་པ་ས་ལ་ཕབཿ ཕྱག་འཚལ་སྟངས་སྟབས་གསུམ་གསུམ་བྱས་ཏེ་ལངས༔
འགྱིང་འགྲོས་སླར་ཡང་ཚུལ་ལུགས་གོང་དང་མཚུངས༔ མཆོད་འབུལ་ངེས་མེད་
གང་མཛེས་རྣམ་འགྱུར་རམ༔ འོན་ཀྱང་རྣམ་ལྔའི་ཕྱག་རྒྱ་སྤྱི་དང་མཐུན༔ སྨན་རག་
བདུད་རྩི་གཏོར་མ་འབུལ་བའི་ཚུལ༔ རྐང་པ་གཤིབ་ནས་ཐད་ཀར་དྲང་པོར་ལངས
བྷན་ཕུར་གཉིས་ཀྱིས་འདོགས་སྟངས་གསུམ་གསུམ་ལངསཿ སྟོང་པའི་ཚུལ་དང་
ཕུར་པས་གཏོར་ཚུལ་ནི༔ གཡས་གཡོན་དབུས་གསུམ་རེས་མོས་བྱ་ཞིང་མཆོད༔
ལུས་ཀྱང་ཅུང་ཞིག་བསིགས་པའི་རྣམ་འགྱུར་བྱ༔ སླར་ཡང་རྐང་པ་བྱ་འགྲོས་མ་
ཡིན་པར༔ དལ་བུར་ཟུར་འགྲོས་གོམ་པ་རེ་རེ་སྤོ༔ ཕྱག་རྒྱ་གར་མཆོད་ཡབ་ཡུམ་
འཁྲིལ་སྦྱོར་ཚུལ༔ གཡས་དཀར་གཡོན་དམར་དབུས་མཐིང་བྷན་ཕུར་སྒྲིལ༔ རྐང་
པ་གཡས་གཡོན་བརྐྱང་བསྐུམ་རེས་མོས་འདོརཿ དེ་དང་བསྟུན་པའི་འགྱིང་ཚུལ་
གཡས་གཡོན་བྱ༔ སྐབས་སུ་སྒེག་པའི་ཚུལ་གྱིས་རྐེད་ལ་སྒྲིལཿ ལོང་ཁྱབ་བྱུང་ན་
སྐབས་འདིར་བསྟོད་པ་དང་༔ འཛབ་བཟླས་བྲོ་འཁྲབ་ལྷ་ཡི་སྟངས་སྟབས་བྱ༔ དེ་
160



སྔོན་འགྲོ་ཆོས་སྤྱོད་སོགས་ཀྱི་སྐོར།
ནས་སྨད་ལས་དགྲ་བགེགས་དགུག་བསྒྲལ་བྱ༔ བསྐྲད་གཟིར་ལ་སོགས་མནན་པའི་
བར་དུ་བྱ༔ རྔ་ནི་དགུ་བརྡུངས་ཐོག་མར་དལ་བ་ལཿ བར་དུ་ཡིག་བརྒྱ་དལ་བྲེལ་
སྙོམས་པར་བཟླས༔ དེ་ཡི་ཡུན་ཚོད་ངལ་བསོ་འགྱིང་ལ་ཕབ༔ དང་པོ་དགྲ་བགེགས་
གནོད་བྱེད་དགུག་པའི་ཚུལ༔ རྐང་པ་བསྒྲད་དེ་ལུས་བཀྱེད་ཕྱག་རྒྱ་བསྣོལ༔ མིག་
གཉིས་གྱེན་བསྒྲིལ་མགྲིན་པ་ཡུད་ཙམ་བཀུག ལག་པ་བསྡིག་མཛུབ་བྷན་དྷ་ཕུར་
པ་འཛིན༔ དེ་ལྟར་གཡས་གསུམ་གཡོན་གསུམ་དབུས་གསུམ་བྱ༔ དེ་ནས་སླར་ཡང་
བརྒྱད་པའི་འགྲོས་སྟངས་དང་༔ པད་སྐོར་བསྒྲད་པ་གོམ་ཚུལ་ལན་དགུ་འདོར
བསྒྲལ་བའི་དམིགས་རྟེན་རུ་པ་དབུས་བཞག་སྟེ༔ གཞུང་གི་ཐང་ལ་གཅན་ཟན་
བསྣོལ་ཚུལ་གྱིས༔ ཚོལ་བའི་རྣམ་འགྱུར་ཕྱོགས་མཚམས་ཀུན་ཏུ་བྱ༔ སྐབས་སུ་རྗིད་
ཕྱར་ཀུ་ཤར་དྲག་པོ་གདབ༔ རྙེད་པའི་རྣམ་འགྱུར་ཐམས་ཅད་བྲོད་ཆ་བསྐྱེད༔ ཧུར་
གྱི་བཏང་ལ་ངར་ཚུལ་འགྲོགས་སྟངས་བྱ༔ བྱ་རོག་ཤ་མཐོང་ལྟ་བུའི་འགྲོས་སྐོར་དང་༔
གཤོག་རྒྱང་འཕུར་ཚུལ་བཤལ་བརྒྱག་གཡས་གཡོན་བརྡེག༔ འཇབ་འདི་དུས་རྔ་ཡང་རྔ་
སྐད་ཆུང་བར་བརྡུངས༔ པའི་རྣམ་པ་ལུས་སྙལ་ཙན་ཙན་བྱ༔ དེ་དག་རེས་མོས་གསུམ་
གསུམ་བྱ་བའི་རྗེསཿ གཙོ་བོས་གཤལ་ཚུལ་འཁོར་རྣམས་ཕྱོགས་ཕྱོགས་སུ༔ དེ་ཡི་
རྣམ་འགྱུར་བཀུག་པའི་ཚུལ་གྱིས་བསྡད༔ ལྤགས་པ་བཤུ་དང་ཡན་ལག་ལྷུ་གཟུགས་
ཕྲལ༔ ཐང་མར་བརྡལ་ཚུལ་ཕྱོགས་ཀྱི་འཁོར་རྣམས་འདུསཿ བྷན་སྣོད་ནང་དུ་བཅུག་
པ་ལ་སོགས་ཀྱི༔ སྟངས་སྟབས་རྣམ་འགྱུར་འདྲ་མིན་དུ་མ་བྱ༔ དེ་ནས་སྟོབས་དང་
རང་རང་ཟླ་གཅིག་གི་གཅིག་ལ་དང་ཡུམ་གྱི་ཡབ་ལ་འགྲོ་བ་བསྟབ་པའི་ཚུལ་བྱ༔ བའི་ཚུལ༔ གཟུགས་
ཕུང་ཕྲལ་ནས་རྣམ་ཤེས་བསྐྲད་པ་ནི༔ བྷན་སྣོད་གཟེར་ཅིང་ཕུར་པས་འདེབས་པ་
ལྟར༔ རྐང་པ་གྱད་ཀྱི་མཆོང་སྟངས་དགུ་དགུ་འདོརཿ གཟིར་བའི་ཚུལ་ཡང་དེ་དང་
ཆ་མཐུན་ནོ༔ ཁྱད་འདི་རྣམས་ཕལ་ཆེར་སྒོ་བ་བཞིའི་ཕྱག་རྒྱ་བྱ་ཞིང་པར་བཅིངས་ནས་གྲུད་
161



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
པའི་ཚུལ་དང་མཚོན་ཆ་འཛིན་པའི་ཐབས་སུ་སྤུས་ལ་བསྒྲལ་སོགས་དྲག་པོའི་ལས་བྱའོ༔ ནི༔ མགོ་
ལུས་ཐོ་བས་བརྡུངས་སྟངས་ཕུར་པས་བྱ༔ མནན་པ་གྲུ་གསུམ་དོང་བྲུས་རྣམ་འགྱུར་
གྱི༔ གཟིར་བའི་ཕུང་པོ་མནན་པའི་སྟེང་ཉིད་དུ༔ དཔལ་གྱི་རྟ་བྲོ་འཁྲབ་ཚུལ་ཕྱོགས་
ཕྱོགས་བྱ༔ དེ་ལྟར་རྗེས་ལ་རླུང་ནག་འཚུབ་མ་དང་༔ སྦྲུལ་ནག་འཁྱུག་འདྲ་མེ་དཔུང་
འབར་བ་ལྟར༔ འབྱུང་བ་རབ་ཏུ་འཁྲུག་ཤིན་ཏུ་རྩུབ་པའི་ཚུལ་ཅན་དུ་ཕྱག་རྒྱ་དང་རྔ་ཐམས་ཅད་
གྱེན་དུ་བསླང་དུས་སྟངས་སྟབས་བྱ་རྒྱལ་རི་རྩིབ་གཅོད་པ་ལས་ཀྱང་བྷན་ཕུར་ཤར་ཕྱོགས་རྩེའི་ཚུལ་དུ་ལྡེམ་
ལྡེམ་འཁྲོལ་ཞིང་ཙམ་ཙམ་གྲངས་མང་དུ༔ ཚུལ་རྣམས་ཀྱིས༔ དྲག་ལ་རྩུབ་པ་སྐྱིན་འདང་དབབ་
ལྟར་བྱ༔ ལུས་ཀྱི་རྣམ་འགྱུར་ལ་སོགས་ལེགས་འགྱུར་བསྒྱུར༔ ངག་གི་ཧཱུྃ་ཕཊལ་
སོགས་རྔ་སྒྲ་སྒྲོག༔ ཡིད་ནི་རང་བྱུང་དབང་པོའི་གཟེངས་བསྟོད་ལ རླུང་ནག་སུབ་
མ་གཙོ་བོས་སྣ་དྲངས་ཤིང་༔ རྔ་ཐོག་བྷན་ཕུར་འཛིན་རྣམས་སྤེལ་འདྲལ་བྱ༔ ཐོག་
མར་མཐའ་ནས་བསྐོར་ཏེ་དབུས་སུ་བསྡུ༔ འཚུབ་ལུས་སྟངས་སྟབས་བྱ་རྒྱལ་རི་རྩིབ་གཅོད་
པ་ལས་ཀྱང་བྷན་ཕུར་གཤོག་རྩེའི་ཚུལ་དུ་འདར་འདར་ལྷབ་ལྷབ་བྱ༔ རྐང་པ་བཀྲོལ་ཞིང་ཙམ་ཙམ་གྲངས་
མང་དུ་འདོར༔ གཡས་སྐོར་གཡོན་སྐོར་གཉིས་སོ༔ དང་འཁྱིལ་བའི་འགྲོས་སོགས་ཕྱི་ནང་སྤེལ༔
འཚུབ་པ་ཟང་ཟིང་འཁྱིལ་པ་གྲལ་ལ་ཕབ༔ སྦྲུལ་ནག་འཁྱིལ་པ་རླུང་ནག་སུབ་འདྲ་
ལ༔ ཁྱད་པར་གྲལ་རེས་ཐད་ཀར་རྐྱང་པར་འགྲོ་རེས་ཀྱིག་ཀྱིག་བྱ་སྟེ་དེ་རེས་མོས་བྱའོ༔ །རིམ་བརྒྱད་
དང་ཁུག་པ་ཅན༔ སྐབས་སུ་སྦྲུལ་འཁྱིལ་ལྡིང་བའི་རྣམ་འགྱུར་གཙོ་བོ་དབུས་སུ་ལངས་ཏེ་
གདེང་ཀ་འཁོར་རྣམས་ཀྱི་དེ་ལ་བསྐོར་བ་ཅན་དང་རྒྱུ་མའི་ཞགས་པ་ལྟར་བྱའོ༔ རྔ་ཕབ་པ་ས་ལ་རེག་ལ་ཁད་
པར་སྙབ་སྟེ་བརྡུང་པ་དང་རེས་གྱེན་དུ་བསླང་ལ་བརྡུངས་བྷན་ཕུར་གྱི་ཕྱག་རྒྱ་ཡང་དེ་དང་ཆ་མཐུན་པར་བྱའོ༔
མེ་དཔུང་འབར་ཚུལ་མེ་ལྕེ་ཆད་པ་འདྲ༔ དུམ་བུར་འཐོར་ཞིང་འདུས་པའི་རྣམ་ཚན་པ་
ཚན་པ་གྱེས་པ་དང་སླར་འདུས་པ་རྣམས་སོ༔ པ་ལྟརཿ འདི་རྣམས་ཕལ་ཆེར་རིག་པས་དཔྱད་
ལ་བྱ༔ རྔ་ཡི་སྟབས་ཀྱང་མདུར་བརྡུངས་ཆེ་ཆུང་སྤེལ༔ གཞན་ཡང་གང་ལ་གང་འདུལ་
162



སྔོན་འགྲོ་ཆོས་སྤྱོད་སོགས་ཀྱི་སྐོར།
མཁས་པ་བྱའོ༔ དེ་ལྟར་བསྟན་རྣམས་ཕྱི་ཡི་ཆ་ལུགས་སོ༔ གོ་རིམ་གཉིས་པ་ནང་གི་
ཆ་ལུགས་ནི༔ སྣང་སྲིད་རོལ་པ་གར་གྱིས་གཏན་ལ་དབབ༔ སྔོན་དུ་འགྲོ་བ་གོང་དུ་
བཤད་ལྟར་ལས༔ ཁྱད་པར་དངོས་གཞི་འདི་ལྟར་ཉམས་སུ་བླང་༔ བླ་མེད་དཀྱིལ་
འཁོར་ཆོ་གའི་གཞུང་དང་སྤྱད༔ སྔོན་འགྲོའི་ས་ཆོག་ལ་སོགས་པའི་དུས་སུ། སྐབས་ཀྱི་གར་
གྱི་རིམ་པ་ལ༔ དང་པོ་བྱིན་འབེབས་གཉིས་པ་སྟངས་སྟབས་དང་༔ གསུམ་པ་བྲོ་གར་
བཞི་པ་ཕུར་བུའི་འགྲོསཿ ལྔ་པ་ལུས་བསྒྱུར་དྲུག་པ་རྣམ་རོལ་ཏེ༔ ཕྱི་ནང་རྡོ་རྗེའི་
འགྲོས་ནི་བདུན་པའོ༔ དང་པོ་བྱིན་འབེབས་ཆས་ལྡན་གྲངས་ལ་ཤར༔ རྐང་ཟོར་
བསྐྱེད་དེ་རོལ་མོ་དྲག་ཏུ་འཁྲོལ༔ སྤོས་བསྲེག་ཧཱུྃ་ཕཊལ་སོགས་སྔགས་སྒྲ་སྒྲོགས
ཕྱག་རྒྱ་པད་སྐོར་གཡས་བརྐྱང་གཡོན་བསྐུམ་བྱ༔ གཉིས་པ་སྟངས་སྟབས་ཕྱི་ནང་
འགྲོ་ཚུལ་ནི༔ ཤར་ནས་བཟུང་ཏེ་དལ་གྱི་མཐའ་སྐོར་དུ༔ ངག་ནས་ཧཱུྃ་ཞེས་རྐང་པ་
རྒྱབ་ཏུ་སྤེལ༔ གཡས་གཡོན་རེས་མོས་འདོར་ཞིང་ཕྱིར་འགྲོས་རྐང་པའི་བྲང་དགྱེས་སོར་
མོ་རྣམས་ལ་རེག་ཙམ་རེག་ཙམ་བྱ༔ བྱ༔ རྡོ་རྗེ་དྲིལ་སྟབས་ཅང་ཏིའུ་བསྣོལ་བའི་ཚུལ་འཁྲོལ་ཡང་
རུང་༔ གང་ཡིན་ཕྱག་རྒྱ་པད་སྐོར་སྤྱི་མགྲིན་པ་ཡུད་ཙམ་བཀུག བོ་རུ༔ གཡས་བསྣོལ་
གཡོན་བསྣོལ་རྐང་སྟབས་འགྲོས་ལུས་བྱིང་གཡས་གཡོན་དུ་ཡོན་ཡོན་རེས་མོས་བྱ༔ དང་བསྟུན༔
ཤར་དུ་སླེབ་ནས་ནང་འགྲོས་འདི་ལྟར་བྱ༔ རྐང་པ་གཉིས་ནི་གཡས་གཡོན་ཅུང་ཞིག་
རྙིང་པ་གཡས་གཡོན་ཕྱོགས་ཀྱི་ས་ལ་རེག་ཙམ་དེ་བཞིན་གཡོན་པས་ཀྱང་བྱའོ༔ རྡོ་རྗེ་དྲིལ་བུ་འཛིན་པས་
སྙིང་ཁར་པད་སྐོར་བྱ་ཞིང་རྡོ་རྗེ་ནམ་མཁར་ཕྱར་ཞིང་༔ དྲིལ་བུ་དེའི་མཆན་འོག་ཏུ་འཁྲོལ༔ འདོརཿ ཕྱག་
རྒྱ་མཆན་འོག་གཡས་གཡོན་རེས་མོས་ཅང་ཏིའུ་ལ་ནི་གཡས་གཡོན་རེས་མོས་བྱ་ཞིང་རྡོ་རྗེ་ལྟར་
ནམ་མཁར་འཁྲོལ་བར་བྱ་ཞིང་གཞན་རྣམས་རྒྱུད་ཀྱི་འགྲོས་དང་འདྲ༔ བྱ༔ ལུས་པོ་མི་བསྒྲིམ་ཤུགས་
ཀྱིས་ལྷོད་ལ་འགྲོ༔ ཤར་དུ་སླེབ་ནས་སོ་མཚམས་རོལ་མོ་བསྒྲག༔ སྟངས་སྟབས་
བསྒྱུར་ལ་གསུམ་པ་ཁྲོ་གར་བྱ༔ གཡས་འགྱིང་གཡོན་འགྱིང་ཕྱག་རྒྱའང་དེ་དང་མཐུན༔
163



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
སྐབས་འདིར་གོང་ནས་བྱུང་བ་ལྟར་ཁྲོ་བོ་བཅུའི་སྟངས་སྟབས་དང་གཞན་གང་རིགས་པ་ཁྲོ་བོ་ཡིད་ཀྱི་བསྒོམ་
པ་ལུས་ཀྱིས་རྣམ་འགྱུར་སྟངས་སྟབས་བྱ་ཕྱག་མཚན་ཌརུའམ་རྡོ་རྗེ་ཕྱར༔ རྐང་པ་གཉིས་ཀྱང་གཡས་
གཡོན་བརྐྱང་བསྐུམ་འགྲོསཿ རེས་མོས་འདོར་ནས་ཞལ་ནས་ཁྲོ་སྔགས་བརྗོད༔
མིག་གཉིས་ཉི་ཟླར་དམིགས་ཏེ་འབྲུ་ཚུགས་བསྒྲད༔ གནོད་བྱེད་བསྐྲད་དང་ས་བདག་
འདུལ་ལ་སོགསཿ གང་བྱེད་དམིགས་པ་མ་ཡེངས་བརྟན་པར་བཟུང་༔ ཁྲོ་གར་རྫོགས་
ནས་བཞི་པ་ཕུར་བུའི་འགྲོས༔ ཕྱི་ནང་ཕུར་བུའི་འགྲོས༔ ལུས་པོ་བསྒྲིམ་ཞིང་རྐང་པ་གཅུན་
ཚུལ་གྱིསཿ ནང་དུ་སྐོར་རྡེབ་ཕྱི་རུ་སྐོར་རྡེབ་ནང་དུ་བཏེགས་དུས་གཡས་སུ་བསྐོར་ཕྱི་རུ་བཏེགས་
དུས་གཡོན་བསྐོར་སོ་མཚམས་ཤར་ནས་བཟུང་ངག་ནས་བཛྲ་སཏྭ་ཧཱུྃ་ཞེས་འགྲོས་རེ་དང་སྤྲད་དོ་སྤེལ༔
ལག་པ་མཁའ་ལ་མི་ལྡིང་འཕྲེད་དུ་བརྐྱང་༔ དེ་ཡང་བརྐྱང་བསྐུམ་རེས་མོས་སྟངས་
སྟབས་བསྒྲད༔ ཁྲོ་འཛུམ་གཡས་བལྟ་གཡོན་བལྟ་ལུས་པོ་བསྲང་༔ ཟུང་གཅིག་ཚར་
ནས་ལྔ་པ་ལུས་བསྒྱུར་བྱ༔ ཕྱག་རྒྱ་ལག་གཉིས་མཉམ་པོར་གཡས་གཡོན་ངག་ནས་ཧཱུྃ་
ཧཱུྃ་ཧཱུྃ་ཞེས་བརྗོད༔ ཕྱོགསཿ རྐང་པ་ལག་པ་གཉིས་རང་རང་གི་ཐད་ཀར་ཕྱག་མཚན་ལྡིང་འགྲོས་གཡོན་
རེས་མོས་བྱ་སྟེ་པུས་མོ་ལན་གསུམ་སྒྲིལ༔ ལུས་གཡེམ་གཡེམ་བྱ༔ གཅིག་བཙུག་གཅིག་བསྐུམ་
པུས་མོ་བསྒྲིལཿ གོམ་ཚུག་རེས་མོས་གཡས་གཡོན་རེས་མོས་འདོར༔ དྲུག་པ་རྣམ་
རོལ་ལྡིང་ལྡེམ་ལྡེམ་རེས་མོས་བྱའོ༔ རྐང་མཐིལ་ཁོད་སྙོམས་པར་བཞག༔ ས་འཇོལ་གནམ་འཇོལ་
གཉིསཿ རེས་མོས་བྱ་ཞིང་༔ གཡས་གཡོན་འགྱིང་དང་སྤྱད༔ ཕྱག་རྒྱའི་སྟབས་ཀྱང་
གཡས་གཡོན་མཁའ་ལ་ལྡིང་༔ ཕན་ཚུན་བལྟ་སྟངས་ཧ་ཧའི་གད་མོ་སྒྲོགསཿ བདུན་
པ་ཕྱི་འགྲོས་ནང་འགྲོས་རྡོ་རྗེའི་འགྲོས༔ ལུས་པོ་གཅུན་འགྱིང་ཕྱག་རྒྱ་བསྣོལ་རེས་
ལཿ རྐང་པ་ཕྱི་རུ་གཡས་གཡོན་དབུས་གསུམ་བརྡེག༔ གཡུག་པའི་ཚུལ་གྱིསགཡས་
གཡོན་རེས་མོས་སྤོ་ཞིང་ཕྱི་འགྲོས་བྱ༔ ཕྱིར་མི་བལྟ་ཞིང་ངག་ནས་འབྲུ་གསུམ་སྒྲོགས༔
ཨོཾ་ཨཱཧཱུྃ༔ དེ་བཞིན་ནང་འགྲོས་རྐང་པ་ནང་གསུམ་བརྡེག༔ རྐང་པའི་སེན་མོ་ས་ལ་རེག་



སྔོན་འགྲོ་ཆོས་སྤྱོད་སོགས་ཀྱི་སྐོར།
པ་གསུམ་གསུམ༔ གཅུས་འགྱིང་ཕྱག་རྒྱ་བསྣོལ་ཚུལ་གོང་དང་འདྲ༔ རྣམ་གྲངས་དེའི་
སྟེང་འོག་བར་སོགས་ཀྱིས༔ ཡི་དྭགས་ཕྲ་མོ་འཚོ་བྱེད་གཟིར་བ་དང་༔ བཀའ་དང་
དམ་ལ་བྱ་བའི་རིམ་པའོ༔ གཡས་གཡོན་དབུས་དང་གསུམ་དུ་རྟིངས་པས༔ ཁ་སྐོང་དྲུག་འགྱུར་
དང་པོ་ཉན་པ་ནི༔ གཡས་གཡོན་དཀྲུག་སྡེ་ཡོན་ཡོན་ཉན་པའི་ཚུལ༔ གསུམ་གསུམ་
རྐང་པ་གཡས་བསྐུམ་གཡོན་བརྐྱང་གི་ཚུལ་ལས་རྐང་པ་ས་ལ་ནེམ་ནེམ་གསུམ་གསུམ་བྱ་ལུས་ཟམ་ཟམ་བྱ
བྱ་ཞིང་རེས་མོས་གོམ་རྒྱང་སྤོ༔ གཉིས་པ་རྦ་རླབས་མཆོང་བསྒྱུར་འདྲ་བ་ལཿ རྐང་
པ་གཡས་གཡོན་རེས་མོས་བརྐྱང་བསྐུམ་ནི༔ བསྐུམ་པ་འཕང་ལོའི་སྟེང་དུ་རེག་ཙམ་
སྟེ༔ བརྐྱང་པ་ཉིད་ཀྱི་ཅུང་ཞིག་བསྐུམ་ན་ལེགས༔ ཕྱག་རྒྱའི་གར་སྟབས་དེའི་རྗེས་
སུ་འབྲང་༔ ལུས་པོ་གཡས་འགྱིང་གཡོན་འགྱིང་གོམ་འགྲོས་བསྟུན༔ གསུམ་པ་ལག་
པ་གཉིས་ཀྱི་གཡས་གཡོན་ནས་གཅུ་ཞིང་སྤྱི་བོར་སྤུངས་པའི་ཚུལ་བྱའོ༔ པུས་གཏུག་ལག་གཉིས་སྤྱི་
བོར་བསྣོལ༔ སྒྱུར་གྱིས་བཏང་ལ་པུས་མོ་མཛོད་སྤུ་སྤྱད༔ གང་སྤྲད་པུས་མོས་ཅུང་
ཞིག་བརྡེག་ཙམ་བྱ༔ དེ་ལྟར་གཡས་གཡོན་ཅུང་ཞིག་སྦས་འགྲོ་བྱ༔ སྤོ་ཞིང་རེས་ཀྱི་འགྲོ༔ .
ཤིན་ཏུ་དལ་བས་ངག་ནས་ཧཱུྃ་ཧཱུྃབརྗོད༔ བཞི་པ་འགྱིང་གར་ལུས་པོ་དྲང་པོར་བསྲང་༔
རྐང་པ་བརྐྱང་བསྐུམ་བསྐྲད་པའི་ཚུལ་ཅན་ལ༔ ལག་པ་གཉིས་ནི་འབྲོང་གི་རྭ་གདེངས་
ལྟརཿ རྐེད་པ་གཡས་གཡོན་འཁྱོག་འགྱིང་རེས་མོས་བསྐུལ༔ ལྔ་པ་གར་ལོག་ཕྱག་
རྒྱ་པད་སྐོར་དང་༔ བསྣོལ་བའི་ཚུལ་ཅན་ལུས་པོ་དགྱེ་དགུ་སྤེལཿ དེ་དང་དུས་གཅིག་
འཁོར་ལོ་ལྟ་བུར་རེས་གཡས་སུ་རེས་གཡོན་དུ་དལ་ལིང་ལིང་༔ བསྐོརཿ བསྐོར་དུས་ཉིད་
དུ་ལག་གཡས་སྤྱི་བོར་གཡུག༔ གཡོན་པ་དྲིལ་བུ་ཐུར་དུ་བརྐྱང་ཞིང་དཀྲོལ༔ དྲུག་
པ་མཆོད་འབུལ་གར་མཁན་གྲལ་ལ་བསྒྲིག༔ དང་པོ་ལུས་བསྲང་ཕྱག་རྒྱ་གཡས་
གཡོན་བསྒྱུར༔ དེ་ནས་རིམ་བཞིན་རྐང་པ་འགྲོས་སྟབས་གོམ་ཚུལ་མཉམ་ཁྲིག་གིས་སྤོ༔ གཡས་
གཡོན་འདོར༔ མེ་ཏོག་མས་ནི་མེ་ཏོག་ཕྲེང་འཛིན་རྐང་གྱ་ཚོམས་སུ་མི་བཞག་ལག་པ་གཉིས་
165



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཀྱི་མེ་ཏོག་གི་ཕྲེང་བ་བརྐྱང་པ་བསྣམ་པས༔ ཚུལ༔ བདུག་སྤོས་མས་ནི་རེང་བུ་བསྒྲིང་ཕྱག་རྒྱ་
པད་སྐོར་གྱི་སྤོས་ཀྱི་རང་བུ་བསྲེག་ནས་གཡབ་པའི་ཚུལ༔ བ་འདྲ༔ མར་མེ་མས་ནི་མར་མེ་ལག་
པ་གཉིས་མདུན་དུ་བསྣོལ་བས་བརྐྱང་ཞིང་མར་མེ་འདེགས་པ་ལྟར༔ འདེགས་པའི་ཚུལ༔ དྲི་ཆབ་
མས་ནི་དུང་ཞལ་སྙིང་ཁར་ཕྱག་རྒྱ་སྙིང་ཁར་བསྣོལ་ཞིང་དྲིས་བྱུག་པའི་ཚུལ༔ གཏད༔ ཞལ་
ཟས་ལྷ་མོ་བཤོས་གཙང་སྟོབ་པའི་ལག་པ་གཉིས་ཀྱི་འདྲེན་ཅིང་འདེགས་སྟོབས་ཀྱི་རྣམ་པས་ཚུལ༔
སྒྲ་སྙན་མས་ནི་གླུ་དབྱངས་འདིར་མཆོད་ཚིག་རྣམས་དབྱངས་དང་བཅས་པས་མགྲིན་གཅིག་ནས་གྱེར༔
འཐེན་པའི་སྟངས༔ དེ་ལ་སོགས་པ་མཆོད་པའི་རྣམ་འགྱུར་རྣམསཿ གཞུང་དང་མ་
འགལ་རིག་པས་དཔྱད་དེ་བསྒྱུར༔ ངག་ནས་མཆོད་ཚིག་སྔགས་རྣམས་རིམ་བཞིན་
བརྗོད༔ ཡིད་ཀྱིས་མཆོད་སྤྲིན་དཔག་མེད་སྤྲིན་དཔུང་གཏིབ༔ ལྷ་ཚོགས་དགྱེས་
ཤིང་འདོད་དོན་བསྒྲུབ་པར་བསམ༔ རིམ་པ་དེས་ནི་ཚོགས་གཉིས་སྤེལ་དོན་དུ༔ བདེ་
གཤེགས་རོལ་པ་གར་གྱི་མཆོད་འགྲིག་གོ༔ དངོས་གཞིའི་སྐབས་སུ་བྱ་བའི་གང་
རིམ་ནི༔ གོང་གིས་ལྷ་ཡི་རྣམ་འགྱུར་གཞུང་དང་སྤྲད༔ གདན་གྱི་སྟེང་དུ་ས་འོག་ས་
བླའི་གརཿ ས་སྟེང་རྣམ་གསུམ་རོལ་པའི་རྣམ་པ་ནི༔ ས་འོག་ཀླུ་རྒྱལ་གདེང་ཀའི་
རྣམ་འགྱུར་གང་༔ དཔའ་བོ་ཡབ་ཀྱི་ཆས་དང་བསྟུན་ལ་འཆམ༔ ས་བླ་ལྷ་མོ་རོལ་
རྩེད་འཆམ་པའི་སྟངས དཔའ་མོ་ཡུམ་གྱི་རྣམ་འགྱུར་དེ་དང་མཚུངས༔ ས་སྟེང་གཉིས་
མེད་རྐང་གཉིས་འཁྲིལ་བའི་ཚུལ༔ ཡབ་ཡུམ་བདེ་སྦྱོར་ཕྱག་རྒྱའི་གར་སྟབས་སྤྲད༔
ཁྲོ་རྒྱལ་རྣམས་ནི་གར་དགུའི་ཉམས་དང་བསྟུན༔ ཞི་བ་རྣམས་ལ་རིགས་ལྔའི་ཕྱག་
རྒྱ་མཆོག སྤྲུལ་པའི་གར་ལ་རྣམ་འགྱུར་མ་ངེས་ཀྱང་༔ གདུལ་བྱའི་བློ་དང་བསྟུན་
པ་ཤིན་ཏུ་གནསཿ དཔའ་བོ་དཔའ་མོ་ཌཱཀྐི་ཤུགས་འགྲོའི་གརཿ དེ་ལ་སོགས་པ་ལྷ་
ཡི་རྣམ་འགྱུར་རྣམས༔ ཞིབ་རྒྱས་དམར་ཁྲིད་སོ་སོའི་མངོན་རྟོགས་ནས༔ ལེགས་
པར་གསལ་བ་དེ་ལ་བལྟ་ཞིང་འཆམ༔ ལུས་ཀྱིས་དེ་བཞིན་ཡིད་ཀྱིས་མངོན་རྟོགས་
166



སྔོན་འགྲོ་ཆོས་སྤྱོད་སོགས་ཀྱི་སྐོར།
ནསཿ ལེགས་པར་གསལ་བ་དེ་ལ་བལྟ་ཞིང་འཆམ༔ ལུས་ཀྱིས་དེ་བཞིན་ཡིད་ཀྱིས་
མངོན་རྟོགས་གསལ༔ ངག་ནས་གང་བྱེད་སོ་སོའི་སྙིང་པོ་བཟླ༔ ལྷ་ཡི་རྣམ་འགྱུར་
བརྗོད་ཀྱིས་མི་ལང་བསཿ རྒྱས་བསྡུས་ལ་སོགས་ཅི་ལྟར་འདོད་པ་རྣམས༔ རྣལ་
འབྱོར་སོ་སོའི་ལེགས་སྤྱད་ཉམས་དང་བསྟུན༔ རིམ་པ་དེས་ནི་ཡི་དམ་ལྷ་བསྐྱེད་ཅིང་
བྱིན་རླབས་དངོས་གྲུབ་ཆར་ཆེན་དབབ་པའི་ཕྱིར༔ ཤིན་ཏུ་སྤྲོ་བས་རྣལ་འབྱོར་ལུས་
རྩལ་སྦྱང་༔ འདི་ཡི་དགོས་ཆེད་ཡོན་ཏན་བརྗོད་ལས་འདས༔ རྗེས་ཀྱི་སྐབས་དང་
ས་ཆོག་ལའང་རུང་༔ ཤར་དུ་སོག་ག་ལྷོ་རུ་ཟླུམ་པོ་དང་༔ ནུབ་ཏུ་རོལ་པ༔ བྱང་དུ་
སྟངས་སྟབས་ཏེ༔ མཚམས་བཞིར་འགྱིང་དང་ས་གནོན་འདེགས་བྱེད་འཁྲོལ༔ གཏང་
རག་ཚུལ་དུ་དེ་ལྟར་རིམ་བཞིན་བྱ༔ དལ་གྱི་ཤར་དུ་ས་ག་རེས་མོས་བསྐོརཿ རྐང་
བའི་རྟིང་པ་བཏེགས་ལ་ལང་མོ་བཙུག༔ པུས་མོ་ཅུང་ཞིག་ཕྱིར་ལ་འབུར་བར་བྱ༔
ལག་པ་གཡས་པ་ཇེ་མཐོ་ཇེ་མཐོ་བྱ༔ གཡོན་པས་དྲིལ་བུ་སྙིང་གི་ཐད་དུ་བསིལ༔
མིག་ཀྱང་ལག་པ་གཡས་པའི་རྗེས་སུ་འབྲང་༔ དེ་ལྟར་གསུམ་དང་ལྡན་ཡང་ཕྱོགས་
བསྒྱུར་རྒྱབ་ཏུ་གཅིག་མདུན་དུ་གཅིག་གོ༔ བྱའོ༔ ལྷོ་རུ་ཟླུམ་པོ་ལག་གཉིས་སྟེང་འོག་བརྐྱང་༔
རེས་མོས་བྱ་སྟེ་རྐང་པ་གཉིས་བཞི་བཟུང་ གཅིག་གི་གཡས་སུ་བསྐོར་རམ་གཡོན་དུ་བསྐོར༔
དེ་ལྟར་རྐང་གཉིས་གང་བདེ་བཞག་ལེན་བྱ༔ ཅིག་ཆར་འཕར་ཚུལ་སྟངས་བཅསགོམ་པ་འདོར
སླར་ཡང་གོ་རིམ་གོང་ལྟར་ལན་གསུམ་བྱ༔ ནུབ་ཏུ་རོལ་པ་གཉིས་གཉིས་མདུན་སྤྲོད་དོ༔ རྐང་
པ་ཡ་གཅིག་ཕྱིར་བརྐྱང་ཡགཅིག་ནི༔ ལོང་བུའི་རྩེ་སྤྱད་ཕྱག་རྒྱ་ཕན་ཚུན་བསྣོལ དེ་ལྟར་རྒྱབ་
མདུན་སྤྲད་དེ་རེས་མོས་ཡབ་ཡུམ་མཆོད་གྲོགས་གཉིས་སྤྲུག་པའི་ལྟངས་སྟབས་གསུམ་གསུམ་བྱས༔
བསྐོར༔ བྱང་དུ་སྟངས་སྟབས་རྐང་པ་མཉམ་དུ་གཤིབ༔ ལག་གཉིས་ཕྱག་རྒྱ་གཡས་
གསུམ་གཡོན་གསུམ་དང་༔ དབུས་སུ་གསུམ་ཚར་གཡས་སྟབས་གཡོན་དུ་མཆོང་
མཆོང་རྗེས་ཅུང་ཙམ་འགྱིང་ལ་རྐེད་པ་བསྒྲིལ༔ དེ་ལྟར་གཡས་གཡོན་གསུམ་གསུམ་
167



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བྱས་པས་འགྲུབ༔ མཚམས་བཞི་གར་ནི་ཤར་ལྷོ་འགྱིང་ཚུལ་ལསཿ ལག་པ་གཡས་
གཡོན་བརྐྱང་ནས་གྱེན་ཐུར་ཕྱརཿ རྐང་པ་གཉིས་ཀྱང་བརྐྱང་བསྐུམ་འདི་སྤྱད་སྟངས
ལུས་པོའི་སྒྲོམ་ནི་གཡས་འགྱིང་གཡོན་འགྱིང་སྤྲད༔ ལྷོ་ནུབ་ས་གནོན་གྲུ་མོ་ཕྱིར་
བརྐྱང་བསཿ སེན་མོ་བསྣོལ་ཞིང་འོག་ཏུ་ནེམ་གསུམ་བྱ༔ རྐང་རྟིང་སྤྲད་ཅིང་པུས་མོ་
གཉིས་ཀྱང་སྤྲད༔ ལུས་ཀྱི་རྣམ་འགྱུར་ཡོན་ཡོན་ལན་གསུམ་མོ༔ ནུབ་བྱང་འདེགས་
བྱེད་གྲུབ་མོ་པུས་སྟེང་མནན༔ སྐྱིད་པ་སྦྱར་བས་ཆགས་པའི་ཚུལ་གྱིས་སྤྱད༔ མགྲིན་
པ་ལེགས་བསྲིངས་གཡས་གཡོན་བལྟ་བར་བྱ༔ ལག་གི་ཕྱག་རྒྱ་མདུན་དུ་བསྣོལ་
ཞིང་ཕྲལ༔ ལྡེམ་ལྡེམ་གསུམ་གྱིས་ལངས་ཏེ་འདུག་ནས་སྤོ༔ བྱང་ཤར་འཁྲོལ་སྒོར་
སེ་སྒོར་མགོ་ལུས་སྤྲུག༔ བསིགས་པའི་སྟངས་གསུམ་རྐང་བྲོ་གསུམ་གསུམ་འཁྲབ༔
ཞོར་ལ་འགྱིང་གཡོན་སྒེག་པའི་རྣམ་འགྱུར་བྱ༔ སྟེང་འོག་འཕར་ཚུལ་དལ་བསྐོར་
རོལ་མོ་བསྒྲག༔ སྤོས་ཀྱི་མཁའ་ལྡིང་གཡས་གཡོན་གསུམ་གསུམ་མམ༔ གང་འཐད་
དཔུང་ཚོགས་རྣལ་འབྱོར་ཉམས་དང་བསྟུན༔ དེ་ལྟར་རིམ་པས་གཏང་རག་ས་འདུལ་
དང་༔ མཆེད་ལྕམ་ཉམས་སྤར་བརྟུལ་ཤུགས་ལ་སོགས་པ༔ རྣམ་པ་མང་པོ་ཤིས་
པས་གང་འོས་བྱ༔ གོ་རིམ་གསུམ་པ་གསང་བའི་གར་འཆམ་ནི༔ གར་གྱི་རྣམ་འགྱུར་
ཅང་ཏིའུ་སྐབས་དང་བསྟུན༔ འཆམ་སྟབས་རྔ་ཡི་སྒྲ་ལ་ཉན་ཅིང་བསྒྱུར༔ ཆས་རྣམས་
རྫོགས་པར་མངའ་གསོལ་གློ་བུར་དུ༔ དང་པོ་དྲག་སྔགས་བརྗོད་ཅིང་ཀུན་ཏུ་རྒྱུག
གུ་གུལ་ཤ་ཆེན་བསྲེག་ལ་རོལ་མོ་འཁྲོལཿ གཙོ་བོས་ཏིལ་སོགས་ཉུངས་ཀར་ཐུན་
གྱིས་བྲབ༔ འཆམ་སྟབས་གཅན་གཟན་རོ་ལ་རྔམ་ཚུལ་དང་༔ དུར་ཁྲོད་གླིང་དུ་གཅན་
སྤྱང་འདྲལ་བ་ལྟརཿ ཕོ་ཉ་ལས་བྱེད་འཇིགས་གཟུགས་ཆོ་འཕྲུལ་བསྟན༔ དེ་ནས་གྲལ་
ལ་འཁོད་དེ་འཆམ་སྟབས་བསྟུན༔ གཡས་སུ་ཕྱར་ཞིང་གཡོན་དུ་བརྡེག་པའི་སྟངས༔
གཡོན་པས་བཀུག་ཅིང་གཡས་པས་འཆིང་པའི་སྟངས༔ རྐང་པ་བསྒྲད་བསྐུམ་རེས་
168



སྔོན་འགྲོ་ཆོས་སྤྱོད་སོགས་ཀྱི་སྐོར།
མོས་གློ་འགྲོས་བྱ༔ རྒྱབ་གཉིས་བསྐྲད་དེ་མདུན་དུ་ཕྱག་རྒྱ་བསྒྱུརཿ དེ་ལྟ་བུ་ཡིས་
གཏན་ལ་ཕབ་ནས་ཀྱང་༔ རྡོ་རྗེ་འགྲོས་དང་རིན་ཆེན་པདྨ་འགྲོསཿ སྣ་ཚོགས་རྡོ་རྗེ་
འགྲོས་དང་འཁོར་ལོ་འགྲོསཿ རྡོ་རྗེ་བསྐོར་ཚུལ་རིན་ཆེན་གདེངས་པའི་ཚུལ༔ པདྨའི་
སྐོར་ཕྱག་སྣ་ཚོགས་རྒྱ་མདུད་ཕྱག འཁོར་ལོ་ཕྱག་རྒྱ་བསྐོར་སོགས་རྣམ་ལྔ་དང་༔
རྡོ་རྗེ་ལྕགས་ཀྱུས་བཀུག་ཚུལ་ཞགས་པས་བསྡམ ལྕགས་སྒྲོག་འབར་བས་བཅིངས་
ནས་དྲུད་པའི་ཚུལ༔ དྲིལ་བུས་ཕྱག་རྒྱས་ཕྱོགས་བཞིར་མྱོས་སྟངས་བྱ༔ འབར་བའི་
ཨོཾ་ཚུག་སྒེག་པ་དཔའ་བའི་སྟངས༔ དཔལ་ཆེན་ཧེ་རུ་ཀའི་རྔམ་འགྲོས་དང་༔ རྟ་
མགྲིན་རྒྱལ་པོ་རྟ་སྐད་བཞད་པའི་ཚུལ༔ ཡུམ་ཆེན་ཕག་མོ་རྒྱུག་ཅིང་འཆམ་པའི་
སྟངས༔ རྡོ་རྗེ་གིང་ཕོ་ལུ་གུ་རྒྱུད་ཀྱི་འགྲོ རིན་ཆེན་གིང་ཕོ་གྱད་འཚམས་ཕྱི་ནང་
བསྒྱུར༔ པདྨ་གིང་ཆེན་ཕྱི་འགྲོས་དགུག་པའི་སྟངས༔ ལས་ཀྱི་གིང་ཆེན་བློ་རྒྱལ་ཕུར་
པའི་ཚུལ༔ སྣ་ཚོགས་གིང་ཆེན་ཕྱོགས་མཚམས་མདུར་བའི་སྟངས༔ སངས་རྒྱས་
མཁའ་འགྲོ་དུང་གི་ཐོར་གཙུག་བཅིངསཿ རྡོ་རྗེ་མཁའ་འགྲོ་གཡུ་ཡི་རལ་པ་བཤད༔
རིན་ཆེན་མཁའ་འགྲོ་གསེར་གྱི་ལན་ཕྲན་བསླངས༔ པདྨ་མཁའ་འགྲོ་བྱེ་རུའི་ཅོད་པན་
མདུད༔ ལས་ཀྱི་མཁའ་འགྲོ་གནམ་ལྕགས་རལ་པ་བསྙིལཿ དཔའ་བོ་ཕོ་ཚོགས་གཡས་
སུ་འཁྱིལ་ཞིང་འཆརཿ དཔའ་མོ་མཁའ་འགྲོ་གཡོན་དུ་མདུར་ཞིང་བསིགས༔ ཡབ་
ཡུམ་སྤེལ་མར་རང་གཟུགས་རྣམ་འགྱུར་བསྟན༔ གཡས་གཡོན་འགྱིང་སྟབས་ཡུན་
རིང་འཆམ་པའི་རྗེས༔ གཡས་གཡོན་ལྟ་སྟངས་ཉི་ཟླའི་དཀྱིལ་འཁོར་གཟིརཿ ཤིན་
ཏུ་དལ་བས་ལྷ་ཡི་རྣམ་འགྱུར་རྣམས༔ དབུས་ནས་བཟུང་སྟེ་ཕྱོགས་མཚམས་རྫོགས་
པར་བྱེད༔ སྐུ་ཡི་རྣམ་འགྱུར་གཡས་གཡོན་འགྱིངས་ཡུན་བསྲིང་༔ ཕྱག་རྒྱ་གདེངས་
ཀས་མི་བརྡེག་བརྡེག་བརྡེག་འདྲ༔ ཞབས་གཉིས་གཡས་གཡོན་བརྐྱང་བསྐུམ་བསྒྲད་
པའི་འོག གནོད་བྱེད་ཕོ་མོ་མནན་པའི་སྟབས་ཀྱིས་གཟིརཿ ན་བཟའི་ལྷབ་ལྷུབ་སྣ་
་
}
169



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
ཚོགས་དར་དཔྱངས་མདུད༔ ཐོད་ཕྲེང་ལ་སོགས་དུར་ཁྲོད་འབར་བའི་ཆས རྩེ་བྲན་
རིན་ཆེན་རྣམས་རྒྱན་སྤྲས་པའི་ཚུལ༔ གང་ལ་གང་རིགས་རྣམ་འགྱུར་དུ་མ་ཡང་༔
གཞུང་དང་བསྟུན་ནས་རིག་པས་ལྷན་ཐབས་སྦྱརཿ གནོད་པར་བྱེད་པ་སྣ་ཚོགས་
མཚོན་ཆ་ཡིས༔ བསྣུན་པའི་སྟངས་ཀྱིས་གཟིར་འཇོམས་བསྐྲད་པ་དང་༔ སྒྲུབ་པ་པོ་
ལ་དབང་བསྐུར་བྱིན་རློབ་ཚུལ༔ དངོས་གྲུབ་སྟེར་བའི་རྣམ་འགྱུར་རྣམས་ཀྱང་བྱ
དེ་ལྟར་རིམ་པའི་རྣམ་གྲངས་ཐམས་ཅད་ནི༔ འཆམ་སྟབས་གར་བསྒྱུར་སོ་སོར་གང་
རིགས་བྱེད༔ དེ་ལྟར་རྣམས་ཀྱི་དངོས་གཞི་རྣམས་གསུམ་རྫོགས༔ ས་མ་ཡཱ༔ ཁ་འཐོར་
གར་འཆམ་རྗེས་ཀྱི་བྱ་བ་འོག་ནས་འབྱུང་བཞིན༔ སྣང་སྲིད་འཁོར་འདས་ཀྱི་ཆོས་ཐམས་ཅད་གཟའ་
གཏད་དང་བྲལ་བ་གར་གྱི་རྣམ་འགྱུར་དང་འདྲ་བས་སོ༔ ནི༔ སྤྱི་ཁྱབ་སྣང་སྲིད་ཕྱག་རྒྱའི་དབྱིངས་
སུ་ཕྱར༔ རྣམ་རོལ་སྟངས་སྟབས་གར་གྱི་དཀྱིལ་འཁོར་རྣལ་འབྱོར་པའི་ལུས་ངག་ཡིད་གསུམ་
གྱི་སྤྱོད་འགྲོས་ཐམས་ཅད་རོལ་པ་ཡེ་ཤེས༔ ཉིད༔ དྲང་དང་པོ་ལ་ཐེག་པ་ཆེན་པོ་ལ་འཇུག་ཏུ་མི་སྤྲོ་བ་རྣམས་
ཐབས་ཀྱི་ཆོ་འཕྲུལ་དུ་མའི་སྒོ་ནས༔ དོན་སྐྱེ་འགྲོ་སྣང་བ་བསྒྱུར་ནས་ནི༔ ཡང་དག་དོན་ནི་སྲང་
ལ་བསྒྱུར་བའི་ཕྱིར༔ ཆོ་རོལ་རྣམ་རྩེད་གར་གྱིས་སྣ་ཁྲིད་ཐེག་པ་ཆེན་པོ་ལ་བརྟགས་པའི་
དོན་དུ༔ ཅིང་༔ གང་ལ་གང་མོས་དཀྱིལ་འཁོར་ལྷ་དང་སྤྱད༔ ལམ་པའི་སྐྱེས་བུ་རྣམས་
དང་མཆོག་རྣམས་ནི༔ རྩལ་སྦྱང་ལམ་གྱི་བོག་འདོན་རྣོ་བར་ཡིན༔ སེམས་ཀྱི་མུན་
པ་བསལ་དང་བྱིང་རྨུག་སེལ༔ དབང་པོ་གཟེང་བསྟོད་རིག་པ་ཧུར་ཕྱུང་སྟེ༔ རོལ་པ་
གར་གྱི་རྒྱུ་མཚན་ལུས་རྩལ་སྦྱང་༔ འཁྲུལ་འཁོར་མཆོག་འགྱུར་འདི་ལ་མ་འདུས་མེད༔
ལུས་སྦྱང་རྩ་མཉེན་རླུང་གི་ནུས་སྟོབས་འཕེལཿ བདེ་བའི་ཡེ་ཤེས་བྱང་སེམས་སྙོམས་
པར་འཁྲིལཿ ལས་ཀྱི་རླུང་ཟད་ཡེ་ཤེས་རླུང་སྟོབས་རྒྱསཿ བདེ་སྟོང་ཟག་མེད་སྙིང་
པོའི་བརྟན་པ་ཐོབ༔ བཀོད་པའི་རྡོ་རྗེ་ལུས་ཀྱི་རྩ་མདུད་གྲོལ༔ མཁྱེན་བརྩེ་རྟོགས་་
པའི་རི་མོ་མ་འགགས་འཆར༔ ཕྱི་རོལ་སྣང་བ་ཅི་བྱེད་རང་བྱན་ཚུད༔ སྣང་སེམས་
170



སྔོན་འགྲོ་ཆོས་སྤྱོད་སོགས་ཀྱི་སྐོར།
གཉིས་འདྲེས་སྐྱེ་འཆི་རང་དབང་ཐོབ༔ ཐུན་མོང་ལས་རྣམས་ཞོར་འགྲུབ་སྨོས་ཅི་
དགོསཿ ཐར་པ་སྒྲུབ་པའི་བདུད་དཔུང་ངང་གིས་ཐུལ༔ འདི་ནི་གནས་སྐབས་མཐར་
ཐུག་གཉིས་ཀ་ཡི༔ དྲང་དོན་ངེས་དོན་བསྐྱེད་རྫོགས་འཇུག་སྒོ་ཡིན༔ བསྐྱེད་རིམ་
མཚངས་ཤེས་རྫོགས་རིམ་གཏན་ལ་ཕབ༔ བསྐྱེད་རིམ་བསྒོམ་ཚུལ་འདི་ལས་ལྷག་
པ་མེད༔ དེ་ཕྱིར་རྩོལ་བས་འདི་ལ་འབད་པར་གནད༔ དེ་ཡང་ཨ་འཐས་འཁྲུལ་པའི་
དབང་མ་ཡིན༔ སྡུག་བཙིར་མཚན་བཅས་འདོད་བློ་མ་ཡིན་པར༔ རང་བབ་ལྷུག་པའི་
ངང་ནས་ཞོར་གྱིས་བྱ༔ དེར་འཛིན་ཤེས་པ་འཁྲུལ་ཕྱིར་མི་འབྲང་བརཿ ཕྱི་ནང་གར་
བསྒྱུར་འཁྲུལ་པ་སྟངས་སྟབས་སྤྲེལ༔ ཟུང་འཇུག་ཆེན་པོར་དབྱེར་མེད་བརྡ་དོན་སྤྱད༔
བདེ་འབྲས་གནད་དང་གལ་མདོ་ཤེས་པར་མཛོད༔ དགོས་ཆེད་དང་ནི་ཡོན་ཏན་
བརྗོད་པའོ༔ ཁ་འཐོར་གང་རིགས་བསམ་གྱིས་མི་ཁྱབ་པས༔ བསྡུས་པའི་དོན་རྣམས་
གལ་ཆེན་དོན་དུ་སྤྲོ༔ ས་ཆོག་ས་གཞི་བྱིན་བརླབ་ས་རྒོད་འདུལ༔ ཡན་ལག་རྡོ་རྗེ་
མིག་གཉིས་ཉི་ཟླ་དང་༔ བ་སྤུ་ཐམས་ཅད་མཚོན་ཆར་བྱིན་གྱིས་བརླབས༔ ས་ཆོག་
ས་བདག་གཏོར་མས་ཚིམ་ སའི་ལྷ་མོ་བསྟན་མ་ལ་སོགས་པའི་ས་བདག་ཀླུ་གཉན་ལ་གཏོར་
མ་སྦྱིན་པ་དང་བཅས་པ་ས་ཆོག་གི་སྐབས་ནས་འབྱུང་བ་ལྟར་བྱོས་ལ༔ བྱས་ལ༔ རྡོ་རྗེ་རྒྱལ་པོ་ཆས་
ལྡན་ཤར་དུ་ཕྱོགས༔ ཉི་ཟླའི་སྟངས་སྟབས་ལག་གཡས་བསྡིགས་མཛུབ་ཀྱིསཿ རྡོ་
རྗེ་འཛིན་བཅས་ཕྱོགས་བཅུར་གཏད་དེ་གཟིརཿ རྐང་པ་གཡས་བསྐུམ་གཡོན་བརྐྱང་
ལུས་པོ་བསྐྱེད༔ འགྱིང་དང་འགྲོས་བསྟུན་རྡེབ་པའི་ཚུལ་ཅན་ནོ༔ རྡོ་རྗེས་སྔར་ལྟར་
ས་ག་ཟླུམ་སོགས་བྱ༔ ས་གཞི་བྱིན་བརླབ་བདག་ཉིད་ལྷར་གསལ་བསཿ ཕྱག་རྒྱ་
པད་སྐོར་གཡས་གཡོན་གསུམ་གསུམ་དང་༔ དབུས་སུ་བསྣོལ་ཅིང་རྐང་པ་རྡོ་རྗེའི་
འགྲོསཿ མཉམ་པོར་སྤྲད་ལ་གོམ་སྟབས་གཡས་གཡོན་སྤོ༔ ས་གནོན་མཉམ་བཞག
ལག་པ་གཡས་པ་རྡོ་རྗེ་དང་བཅས་པས་པད་སྐོར་གཡོན་གསུམ་གསུམ་དང་དབུས་བསྣོལ་གོམ་སྟབས་རྡོ་རྗེ་
171



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
འགྲོས་ཆ་རེ་རེའི་བར་དུ་ས་གནོན་ལ་སོགས་པའི་ཕྱག་རྒྱ་རེ་རེ་དལ་ལ་སོགས་བསྐོར་བར་བྱའོ༔ སྐྱབས་
སྦྱིན་མཆོག་སྦྱིན་ཕྱག༔ སྣང་སྲིད་ཟིལ་གནོན་འབར་བའི་ཕྱག་རྒྱ་ལག་པ་གཉིས་ཀས་
སྙིང་གར་རྡོ་རྗེ་དྲིལ་བུའམ༔ ཌཱ་མ་རུ་དྲིལ་བཅས་ཀྱི༔ བཅསཿ རྒྱལ་པོ་རོལ་པའི་ཆས་རྣམས་
རྫོགས་པར་རྒྱལ་སྲིད་རིན་ཆེན་སྣ་བདུན་གྱི་གཟུགས་ཕྱར་བའམ་དཔུང་གིས་ལྕོག་ཅིང་སྤྲོས་ལ་དགའ་ན་
དེ་རྣམས་སོ་སོའི་རྣམ་འགྱུར་བྱས་ལ་གོ་རིམ་འགྲིམ་པར་བྱའོ་བྱ༔ ས་རྒོད་འདུལ་ལ་ཕྱག་མཚན་
ལྔ་འགྲོས་དང་ སྔར་ལྟར་ཁྲོ་བོ་བཅུ་ཡི་སྟངས་སྟབས་བྱ༔ ཕྱག་མཚན་ལྔ་ནི་ཤར་དུ་
རྡོ་རྗེ་རྩེ་གསུམ་འགྲོས་ནི་རྐང་པ་རེས་མོས་ཀྱི་ཡ་གཅིག་བཙུག་ལ་ཡ་གཅིག་གིས་གཡས་གཡོན་དབུས་དང་
གསུམ་དུ་རེག་པ་རེ་རེ་བྱ་སྔ་ལོག་ཕྱི་ལོག་གཉིས་གྲུབ་ནས་གོམ་སྟབས་ལངས་ནས་འདོར་དེ་བཞིན་རྩེ་གཅིག་
རྩེ་ལྔ་རྩེ་དགུའི་འགྲོས་ཡང་སྔར་དང་འདྲ་བས་རྩེ་ལྔ་ཕྱོགས་བཞིར་བྱས་རྩེ་དགུ་ཕྱོགས་བཞི་མཚམས་བཞིར་
བྱའོ༔ རྡོ་རྗེ་འགྲོས༔ ཕྱག་རྒྱ་པད་སྐོར་རྐང་སྟབས་ཕྱོགས་བཞིར་འདེབས༔ ལྷོ་ཕྱོགས་
འགྲོས་ཕར་སྐྱོག་ཚུར་སྐྱོག་ཁུག་པ་ཅན་དང་༔ རིན་ཆེན་འགྲོས་ནི་འབར་བའི་ཚུལ༔ ལག་པ་
ནང་ནས་ཕྱིར་ཡུག་ནང་དུ་གཡབ༔ རྐང་པ་པུས་སྐོར་གཡས་གཡོན་རེས་མོས་འདོར༔
ས་མཚམས་ཟུང་དུ་ལྡེམ་ལྡེམ་ལན་གསུམ་བྱ༔ པདྨའི་འགྲོས་ནི་རྐང་པ་མཉམ་དུ་
གཤིབ༔ ཕྱི་གསུམ་ནང་གསུམ་མཉམ་པོར་ཐབ་ཐབ་བྱ༔ དེ་དང་དུས་མཚུངས་ཕྱག་
རྒྱ་སྤྱི་བོར་བསྣོལ༔ དེ་ནས་གཡས་གཡོན་གསུམ་གསུམ་འདོར་སྟངས་ས་ལ་པདྨའི་རི་
མོ་བྲིས་པ་ཤུགས་ཀྱིས་ཤེས་པར་འགྱུར་རོ༔ བྱ༔ རྒྱུ་གཡས་གཡོན་རེས་མོས་བྱ་ཞིང་ས་ལ་རྡོ་རྗེ་རྒྱ་གྲམ་
པད་སྐོར་དུ་བྲིས་པའི་ལྟེ་བར་རྐང་པ་གཉིས་གཤིབ་ནས་རྐེད་པ་ཡ་གཅིག་པོ་བཟུང་ཡང་གཅིག་འགྲོས་ཀྱི་
གོང་བཞིན་ལུ་གུ་རྒྱུད་སྦྲེལ་བ་ལ་ཟེར༔ གྲམ་འགྲོས་ནི་ཕྱོགས་བཞིར་གསུམ་གསུམ་གཟུགས
ལག་པ་གཡས་པ་རྐང་པའི་རྐྱང་ཕྱག་གི༔ གཡོན་པ་ལའང་དེ་ཡང་འགྲེས་ཀྱིས་ཤེསཿ
འཁོར་གཡས་གཡོན་རེས་མོས་བྱ་ཞིང་༔ ལོ་འགྲོས་ནི་བསྐོར་ཞིང་འགྲོ་བ་ཉིད ལག་པ་
གཉིས་རྡོ་རྗེ་དྲིལ་སྟབས་དང་བཅས་པ་གཅིག་ལ་གཅིག་དཀྲི་བའི་ཚུལ་མྱུར་དུ་ཀྱི་ལི་ལི་བྱ ནི་བསྣོལ་
172



འ&A
ག
སྔོན་འགྲོ་ཆོས་སྤྱོད་སོགས་ཀྱི་སྐོར།
སྐོར་ཕྱི་ནང་བྱ༔ ཡུལ་རིས་ས་ཕྱོགས་བཀྲ་ཤིས་བྱིན་བབ་ནསཿ རྔ་དང་དུང་དང་གར་
མཁན་འཆམ་པོ་བ༔ གང་ཡོད་དཔུང་ཚོགས་གྲལ་སྙོམས་འགྲིག་པར་བསྒྲིག གར་
འཆམ་པས་རོལ་མོ་ཐམས་ཅད་སྤེལ་པའི་ཡངས་དོགས་ཁོད་སྙོམས་པར་བསྒྲག་ཅིང་ས་ཁོད་སྙོམས་པར་འཆམ
ས་ལ་གཡུང་དྲུང་རིས་ཀྱི་རི་མོ་རྒྱ་ཆེར་བྲིས་པའི་སྟེང་དུ་དཔལ་གྱི་གཟུགས་རྒྱ་ཆེན་པོའི་སྟེང་དུ་སའི་ལྷ་མོ་
བསྟན་མ་ལ་སོགས་པའི་ལྷ་བཀྲ་ཤིས་པའི་ལྷ་རྣམས་ཀྱི་ལག་ན་བཀྲ་ཤིས་ཀྱི་རྫས་མེ་ལོང་ལ་སོགས་པ་
བཟུང་བ་དང་གདུགས་ལ་སོགས་པའི་རྟགས་བརྒྱད་སྤྲེངས བཀྲ་ཤིས་གཡུང་དྲུང་འགྲོས་དང་
དཔལ་བེའུ་འགྲོས༔ གཙོ་བོས་སྣ་དྲངས་རི་མོའི་སྟེང་དུ་འགྲིམ༔ གཟུགས་ཁང་སོ་
བཟུང་ཐ་དད་དར་གཅིག་འཆམ༔ ཤིས་པ་བརྗོད་ཅིང་འཆམ་སྟབས་ལེགས་ལེགས་
བསྒྲིག༔ ཕྱག་རྒྱ་བཀྲ་ཤིས་རྟགས་བརྒྱད་རིག་སྒྲུབ་པ་པོའམ་དབང་གི་གྲལ་ལ་འཁོད་པ་ཐམས་
ཅད་གྲལ་འཁོར་མ་བྱས་ཏེ༔ དང་པོ་རྟེན་ལ་མ་ཕེབ་ཀྱི་བར་དུ་ལག་པ་ལུ་གུ་རྒྱུད་དུ་སྲིན་ལག་སྤྲེལ༔ རྟེན་ལ་
ཕེབ་ནས་ཕྱག་རྒྱ་གར་སྟབས་བསྒྱུར་རོ༔ པས་བསྒྱུར༔ འཛོམ་ན་དཀྱིལ་འཁོར་རྟགས་དང་
གཟུགས་རྟགས་ཕྱར༔ དེ་ནས་སླར་ཡང་སོ་སོའི་གནས་སུ་བསྒྲིག༔ སྤྲོས་ལ་དགའ་
རྣམས་བཀྲ་ཤིས་བྲོ་རྩེད་འཆམ༔ རྩོད་གཞི་མེད་པར་དགྱེས་ཤིང་ནང་དུ་འདུས༔
བྱིན་རླབས་དངོས་གྲུབ་མྱུར་དུ་ཞུ་བའི་ཕྱིརཿ སྔགས་བསྒྲུབ་འཛབ་གར་རྡོ་རྗེ་ལུ་གུ་
རྒྱུད༔ སྒྲུབ་པའི་མཆེད་ལྕམ་ཐད་ཐད་གྲལ་ལ་བཞེངས༔ རྡོ་རྗེའི་ཕྱག་རྒྱ་མ་ཞིག་ལུག་
རྒྱུད་སྦྲེལ༔ འཛབ་དབྱངས་དང་བཅས་གཙོ་བོས་སྣ་དྲངས་ལ༔ འཁོར་གསུམ་དལ་
བསྐོར་གཏན་ལ་ཕེབ་པ་དང་༔ ལུས་ནི་ཕྱག་རྒྱ་པད་སྐོར་གར་སྟབས་འཆམ༔ རྐང་
པ་གཡས་གཡོན་བྲོ་བརྡུངས་རེས་མོས་བསྒྲིག༔ ངག་ནི་མགྲིན་གཅིག་སྔགས་རྒྱུན་
འཛབ་དབྱངས་སྒྲོགས༔ ཡིད་ནི་མ་ཡེངས་ཏིང་འཛིན་གནད་ལ་གཟིར༔ ཐུན་མཚམས་
བཟུང་ཞིང་གཙོ་བོས་འཛབ་བསྟོད་བསྐུལ༔ མེར་མེར་ཤིག་ཤིག་རྣམ་འགྱུར་སྟངས་
སྟབས་རྣམས༔ སོ་སོའི་གཞུང་དང་མཐུན་པ་སྣ་ཚོགས་གང་ཞིག་ལྷའི་རིགས་འཛབ་བཟླས་
173



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པ་དེ་ཉིད་ཀྱི་ལྷ་སོ་སོའི་སྐུའི་རྣམ་འགྱུར་གྱི་གར་སྟབས་མངོན་རྟོགས་ནས་འབྱུང་བ་ལྟར་བྱའོ བསྒྱུར༔
འཛབ་ཐུན་འཇོག་ཚེ་རང་གི་སར་སླེབས་ནས༔ ལུ་གུ་རྒྱུད་ཀྱི་གྲལ་ཚག་མ་ཞིག་པར༔
སྔགས་གྲངས་རང་གི་གནད་ཀྱི་ཐད་ཐད་དུ་སླེབ་པ་དང་༔ སྦྲེལ་མ་འཆུག་ཅིང་གྲལ་མ་ཞིག་པར༔ རྡོ་རྗེ་
སྐྱིལ་ཀྲུང་སྔར་ལུགས་བཞིན་དུ་འཁོད༔ དེས་ནི་སོ་སོར་ཇི་ལྟར་འདོད་པ་ཡི༔ དངོས་
གྲུབ་རྣམ་གཉིས་ཐེ་ཚོམ་མེད་པར་འགྲུབ༔ གྲལ་ནི་ཞིག་ན་བར་ཆད་འབྱུང་བས་གཟབ
འཁོད་ནས་གང་ཡར་དེ་ལ་བར་ཆད་འབྱུང་༔ མ་ཡར་མཉམ་ན་ཤིན་ཏུ་དགེ་དོན་
འགྲུབ༔ དེ་ལྟར་ལ་ཉེ་བརྟགས་པའང་མན་ངག་ཡིན༔ མངའ་ཐང་ལོངས་སྤྱོད་དཔལ་
འབྱོར་འཕེལ་འདོད་ན༔ རོལ་པ་ཚོགས་ཀྱི་བྲོ་གར་འདི་ལྟར་འཆམ༔ མཆེད་ལྕམ་
བྱིང་པོ་ཚོགས་རྫས་སྤྱན་གཟིགས་དང་༔ འདོད་ཡོན་ལོངས་སྤྱོད་ཅི་འདོད་ལག་ཏུ་
ཐོགས༔ རྒྱན་དང་ཆ་ལུགས་ཆས་གོས་གང་དགོས་གཟབ༔ གཙོ་བོས་ཐོག་དྲངས་
ལས་བྱེད་ཆས་སུ་ཞུགསཿ སྦྱོར་བའི་སྤོས་དང་གསུར་ཆེན་སྣ་ཚོགས་བསྲེག༔ རྐང་
གླིང་ཐོད་རྔ་ལ་སོགས་རོལ་མོ་འཁྲོལ༔ དཀྱིལ་འཁོ་བསྐོར་ཞིང་འཛབ་བཟླས་བྲོ་གར་
གང་འཆམ་ལས་བྱེད་པ་རྣམས་དང་འདོད་ཡོན་གྱི་ལོངས་སྤྱོད་ཚོགས་རྫས་འཛིན་པའི་མཆེད་ལྕམ་རྣམས་ལ་
སྤེལ་ཞིང་ཚོགས་གཞུང་ཚར་ནས་ཚོགས་རོལ་སྟོབ་པའི་སྐབས་སུ་ལྷ་འཛབ་དང་༔ འེ ཞེས་པ་རྣམས་འཛབ་
དབྱངས་དང་བཅས་པ་རྣམས་མཆེད་ལྕམ་རྣམས་ཀྱིས་རྫས་བསྟབས་ཤིང་བྲོ་བརྡུངས་ཉམས་སྐྱོང་༔ གར་འཆམ་
པས་ལྟ་འཇོལ་དང་༔ ཕྱག་རྒྱ་བསྒྱུར་བ་ལ་སོགས་པ་བྱའོ༔ ཕྱི་ནང་གསང་བ་སྦྱོར་སྒྲོལ་གྱི༔ འཁྲབ༔ ཨོཾ་
ཨཱ༔ཧཱུྃ་གླུ་རུ་དྷེ་ཝ་ཌཱཀྐི་ནི༔ གྷ་ན་ཙཀྲ་པུ་ཙ་ཁཱ་ཧི༔ གྷ་ན་གྲུ་རྒྱ་བོ་དྷི་ཙིཏྟི་ཛྙཱ་ན་སུ་ཁ་
མ་ཧཱ་པུ་ཛ་ཧཱུྃ༔ གར་སྟབས་འཆམ་དང་རྣམ་འགྱུར་དུ་མ་ཡང་༔ རྣལ་འབྱོར་ཉམས་
དང་བསྟུན་ལ་གཞུང་བཞིན་བྱ༔ དེ་ནི་བྱིན་ལེབ་མ་མོ་མཁའ་འགྲོ་འདུ༔ མངའ་ཐང་
ལོངས་སྤྱོད་དཔལ་འབྱོར་ལ་སོགས་འཕེལ གཞན་ཡང་ཞི་རྒྱས་དབང་དྲག་ལ་སོགས་
ཀྱི༔ ལས་ཀྱི་ཁ་བསྒྱུར་འོས་པའི་དུས་རྣམས་སུ༔ ཕྱི་ནང་གསང་གསུམ་གང་ལ་གང་
པ་དང
174



སྔོན་འགྲོ་ཆོས་སྤྱོད་སོགས་ཀྱི་སྐོར།
འཐད་ཀྱི༔ གར་འཆམ་ལ་སོགས་ཚུལ་དང་མཐུན་པ་རྣམསཿ མྱུར་དུ་འགྲུབ་ཕྱིར་
མཁས་པས་ལག་ཏུ་བླང་༔ མི་འོས་དུས་ནི་ཅ་ཅོས་རྩེད་མོའམ༔ ཚུལ་དང་མི་མཐུན་
སྐྱེ་བོ་མགོ་བསླུའི་ཕྱིར༔ བརྩམ་པར་མི་བྱ་བརྩམས་ན་ཌཀྐི་དང་༔ ཆོས་སྐྱོང་དམ་
ཅན་འཁྲུག་ནས་ཆད་པ་འབེབས འདྲེ་དང་བདུད་འཇུག་རྣལ་འབྱོར་ཤེས་པ་འཁྲུག༔
དགེ་བའི་སྟོངས་གྲོགས་མི་ཕྱེད་བར་ཆད་འབྱུང་༔ མཐུན་པར་མཆེད་ལྕམ་དབེན་པར་
ཉམས་སྐྱོང་ངམ༔ བླ་མའི་བཀའ་བྱུང་དགེ་སྦྱོར་བོག་འདོན་ན༔ དུས་ཀྱི་ཁྱད་པར་ནམ་
ཡང་འགལ་བ་མེདཿ དེ་ལྟར་དུས་སྐབས་འཚོ་བ་ཤིན་ཏུ་གཅེསཿ ཕྱི་ནང་གསང་གསུམ་
གར་འཆམ་རྫོགས་པའི་རྗེསཿ བསྔོ་བ་སྨོན་ལམ་བཀྲ་ཤིས་ལ་སོགས་པ༔ གཙོ་བོ་
རྡོ་རྗེ་རྒྱལ་པོས་ཐོག་དྲངས་ནས༔ མཆེད་ལྕམ་རྣམས་ཀྱིས་མགྲིན་གཅིག་མཐུན་པར་
བརྗོད༔ དམིགས་མེད་མཐའ་བྲལ་མཉམ་བཞག་ངང་ན་གནས༔ རབ་གནས་མངའ་
འབུལ་ཡིན་ན་ཡེ་ཤེས་ལྷ༔ གཤེགས་སུ་མི་གསོལ་ལྷ་ལ་བརྟན་པར་བཞུགས༔ གཞན་
ཡང་བཞུགས་པར་འོས་པའི་ལྷ་རྣམས་ནི༔ བརྟན་པར་བཞུགས་པའི་གར་འཆམ་གདན་
འབུལ་ཚུལ༔ དལ་གྱིས་གར་འཆམ་པ་རྣམས་གདན་ལ་འཁོད༔ ཕྱག་རྒྱ་དང་བཅས་
བརྟན་པའི་སྟངས་སྟབས་དང་༔ དགྱེས་ཚུལ་འགྱིང་ཞིང་ཡོན་བདག་མངའ་གསོལ་
ནི༔ དངོས་གྲུབ་སྦྱིན་གཏོང་ཤིས་པ་བརྗོད་པ་དང་༔ སྦྱིན་བདག་གིས་ཀྱང་གར་འཆམ་
པ་རྣམས་ལ༔ གཏང་རག་ཚུལ་དུ་ཚོགས་དང་བདུད་རྩི་གསོལཿ མེ་ཏོག་འབུལ་དང་
སྐུ་ཡོན་རྒྱས་པར་མཆོད༔ དབང་ཚོགས་ལ་སོགས་པའི་སྐབས་དལ་གྱི་དྲུང་དུ་ཡིན་ན༔ གཙོ་བོ་ལ་མཎྜལ་
ཕུལ༔ ཕན་ཚུན་རྒྱས་པའི་རྟེན་འབྲེལ་ལེགས་གྱུར་ན༔ ཡོན་མཆོད་དཔོན་སློབ་ལ་སོགས་
གང་ཡིན་ཀྱང་༔ བསམ་པའི་དོན་གང་ཆོས་ལྡན་ཡིད་བཞིན་འགྲུབ༔ གནས་སྐབས་
ཚེ་འདིར་ཐུན་མོང་དངོས་གྲུབ་དང་༔ ཕྱི་མ་མཐར་ཐུག་མཆོག་གི་དངོས་གྲུབ་འབྱུང་༔
གཤེགས་པར་འོས་པའི་ལྷ་ལ་གཏང་རག་ཚུལཿ མཆོད་པའི་གར་འཆམ་རྒྱས་བསྡུས་
175



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
སྐབས་བསྟུན་བྱ༔ ཉེས་བྱས་བཟོད་གསོལ་ཞུ་ཕྱག་ཐལ་སྦྱར་ཚུལ༔ ཡིག་བརྒྱ་བརྗོད་
ཅིང་ཡེ་ཤེས་རང་གནས་གཤེགས༔ དམ་ཚིག་དམིགས་མེད་སྔར་ལྟར་ངང་ལ་བཞག༔
དེ་ལྟར་ཐམས་ཅད་ཡོངས་སུ་གྲུབ་ནས་ཀྱང་༔ ཚབ་ཚུབ་མེད་པར་ཤིན་ཏུ་དལ་བའི་
ངང་༔ གཏན་ལ་ཕེབ་པའི་གར་འཆམ་ལན་གསུམ་བྱ༔ དེ་ནས་ཆས་རྣམས་རིམ་བཞིན་
ལེགས་པར་བསྡུ༔ མཆེད་ལྕམ་ལུས་ངག་ཡིད་གསུམ་ལྷོད་ཀྱིས་ཀློད༔ དགའ་བའི་
གླེང་མོ་ཆོས་ཀྱི་གཏམ་བརྗོད་དང་ ཆོ་གའི་འཕྲོ་དང་ལས་ཀྱི་རྗེས་རྣམས་སྐྱོང་༔ རྡུལ་
ཕྱིས་ལུས་བསྒྲང་ངལ་བསོ་བསམ་གཏན་བསྒོམ༔ ས་མ་ཡཱ༔ སྨིན་གྲོལ་ལམ་གྱི་བོག་
འདོན་ལསཿ གར་འཆམ་འཕྲུལ་གྱི་པ་ཏྲ་འདི༔ ད་ལྟ་མངའ་བདག་ཡབ་སྲས་དང་༔
མ་འོངས་རྗེས་འཇུག་དོན་ཆེད་དུ༔ ལྷ་དང་མཁའ་འགྲོའི་བཀའ་ལུང་བཞིན རིག་
འཛིན་པདྨ་འབྱུང་གནས་ཀྱིས༔ མཆིམས་ཕུ་དགེའུ་ཚོགས་ཁང་དུ༔ ལེགས་བཀོད་
མཚོ་རྒྱལ་སེམས་ལ་འཆོངས༔ དགོངས་འདུས་ཕྲིན་ལས་ལག་ལེན་ཏེ༔ མ་སྤེལ་རིན་
ཆེན་གཏེར་དུ་སྦོས༔ ས་མ་ཡཱ༔ ཁ་ཐམ༔ ཞེས་གདམས་ནས་བློ་དམན་མཚོ་རྒྱལ་བདག་
གིས་ཟིན་རིས་སུ་བཏབ་ཅིང་༔ གསང་བ་བྲག་གི་ཡང་མཛོད་དུ་སྦས་པའོ༔ ས་མ་ཡ༔
རྒྱ་རྒྱ་རྒྱ༔ སྦས་རྒྱ༔ གཏད་རྒྱ གཏེར་རྒྱ༔ བདག་འདྲ་ཤཱཀྱའི་དགེ་སྦྱོང་སངས་རྒྱས་
གླིང་པས་པུ་རི་ཕུག་མོ་ཆེ་ནས་གདན་དྲངས་པའོ༔ མངྒ་ལཾ༔
176



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨོྃ༔ བླ་མ་དགོངས་པ་འདུས་པ་ལས༔ དཀྱིལ་འཁོར་བློ་བསྲང་གི་
ཆགས་ཚད་རིན་ཆེན་ཐེམ་སྐས་ཞེས་བྱ་བ་
བཞུགས་སོ༔
%
ནཾ ༔
རྒྱུ གླུ
།@s]
2D
ཀི
ཨཾ༔ ༠ གློགརྒྱུསྩམྱཐཱ༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ གང་ཟག་སྔགས་ཀྱི་རྣལ་
འབྱོར་པསཿ དཀྱིལ་འཁོར་བློ་བསླང་དུ་བཞེངས་པར་འདོད་པས༔ རྒྱུ་གང་ལ་བྱེད་
ཀྱང་རུང་སྟེ༔ འདི་ལྟར་ཆགས་ཚད་ཀྱི་རིམ་པ་དང་ལྡན་པས་ལག་ཏུ་བླང་བར་བྱའོ
དེ་ཡང་དང་པོ་ཤིན་ཏུ་ཁོད་སྙོམས་པའི་ས་ལ༔ དཀྱིལ་འཁོར་བྲི་བའི་ཚུལ་ལྟར་ཆེ་
ཆུང་ཅི་ཙམ་བྱེད་པའི་ཐིག་རྫོགས་པར་གཏབ༔ དེ་ནས་སྣ་ཚོགས་རྡོ་རྗེ་ཕྱེད་འབུར་
དུ་བྱས་པའི་དབུས་སུ༔ རིམ་པ་བརྩེགས་ཆེ་ཆུང་གང་ཡིན་པཿ གཙོ་བོའི་འདོམ་གང་
ནི་ཆ་ཆེན་གཅིག ཁྲུ་གང་ནི་ཆ་བྲན༔ ལམ་ཐོག་གང་༔ མཐོ་དོ་ལ་ཁྲུ་གང་༔ འདོམ་
གང་ལ་ཁྲུ་བཞི་སྟེ༔ ཐམས་ཅད་དེ་ཡི་ཚད་ཀྱིས་གཞལ་བར་བྱའོ༔ དེ་ལ་འདོད་ཡོན་
གྱི་སྟེགས་བུ༔ རྒྱར་ཁྲུ་གསུམ༔ དཔངས་སུ་ཁྲུ་དོ་ཡིན་ལ༔ རྒྱར་ཁྲུ་གང་༔ དཔངས་
སུ་ཁྲུ་དོ་ཡོད་པ་དེ༔ རྩིག་པའི་རྨིང་གི་ཚུལ་དུ་བསྐོར༔ ཁྲུ་དོ་ཕྱིར་ཡོད་པ་སྒོ་བཞི་
སྐྱེས་དང་བཅས་པའི་ཐད་ཀ་བ་བཞི་ལ་གཏོགས་པར་གནས༔ དེའི་སྟེང་དུ་རིག་མ་
བཅུ་དྲུག༔ སྒོའི་གཡས་གཡོན་དུ་གཉིས་གཉིས་གནས་པར་བྱ༔ འདོད་ཡོན་གྱི་སྟེགས་
བུའི་ངོས་དམར་པོ་ལཿ དེའི་སྟེང་རྩིག་པ་ལྔ་པོ་ནང་ནས་རིམ་པས་མ་རེག་པའི་ཚུལ་
གྱིས་དཀར་པོ སྔོན་པོ༔ སེར་པོ༔ ལྗང་ཀུ དམར་པོ་བྱ༔ དེ་ཡང་རྒྱུར་ཁྲུ་གང་
དཔངས་སུ་འདོམ་དོ་དང་ཁྲུ་གསུམ་བརྩེགས༔ དེའི་སྟེང་དུ་ཕ་གུ་སེར་པོ༔ རྒྱར་ཁྲུ་
གང་གིས་རྩིག་པ་མནན་ཅིང་༔ ཁྲུ་གང་ཕྱིར་ལྷག་པས༔ དཔངས་ཁྲུ་གང་བ༔ གསེར་
177



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གྱིས་བྱུག་ཅིང་རིན་པོ་ཆེའི་ཕྲ་དབྱིབས་ངོས་ལ ཆ་བྲན་རེ་རེའི་ཚད་ཀྱི་ཁྲུ་བཞི་དང་
ཟུར་ལ་ཁྲུ་གསུམ་འབུར་དུ་ཡོད་པར་བྱ༔ དེའི་སྟེང་དུ་དར་སོགས་སྣམ་བུ༔ དཔངས་
སུ་ཁྲུ་གང་༔ ཆ་ཆེན་རེ་རེའི་བར་ནས༔ དུང་ངམ་བ་སོའི་མདོག་ལྟ་བུའི་ཕུར་བུ་རེ་རེ
དེ་རྣམས་ཀྱི་བར་བར་དུ༔ དྲ་ཕྱེད་ཀྱི་འཕྱང་མགོ་ཆུ་སྲིན་གྱི་རྒྱན་མཛེས་ཀྱང་བཀོད༔
ལྷག་མ་ཐམས་ཅད་ཁ་དོག་སྣ་ཚོགས་པའི་ཚོན་གྱིས་མཛེས་པར་བྱུག༔ རྒྱན་མཛེས་
ཆུ་སྲིན་གྱི་ཁ་ནས་འཕྱང་བའི་དྲྭ་ཕྱེད་ཁྲུ་དོའི་བར་དུ་སྟེ༔ དེ་ཡང་མཐོ་རེ་རེའི་བར་
ཐག་ཡོད་པའི་སྐ་རགས་སེར་པོ་བཞིའི་སྟེང་ནས་འཕྱང་བ་ལ༔ ཆུ་སྲིན་གྱི་ཁའི་
དབུས་སུ་དྲྭ་བ་དྲྭ་ཕྱེད་པ༔ ཁ་འགྲམ་གཡས་གཡོན་དྲ་བ་ཚང་བར་བྱ་ཞིང་ཆ་བྲན་
གཉིས་གཉིས་ལ༔ དྲྭ་བ་རེ་རེ༔ ཆ་བྲན་རེ་རེ་ལ་ཕྱེད་པའོ༔ དྲྭ་བ་ཕྱེད་པ་ནི་ཁུག་
མེད་པའོ༔ དེ་ཡང་སྲད་བུ་ཁ་དོག་ཅན་ལ་བརྒྱུས་པའི་ཕྲེང་བ་ཡིན་ལ༔ དྲ་བའི་ཁུག་
པ་རེ་རེ་མུ་ཏིག་བཅོ་ལྔ་རེ་དཀྱིལ་དུ་གསེར་ལ་སོགས་པས་བསྡམ་པའི་ནོར་བུ་སྦམ་
པོ་རེ་ཁུག་པ་ཕྱི་མ་ལ་ཕྱོགས་རེར་ཉི་ཤུ་ཉི་ཤུའི་དབུས་སུ་གསེར་གྱི་ཁྱུད་མོས་བསྡམ་
པའི་ནོར་བུ་སྦམ་པ་རེ་རེ༔ དེའི་མཐར་མེ་ཏོག་ཆ་བྲན་ཕྱེད་ལ་རེ༔ དེའི་མཐར་རྔ་
ཡབ་ནོར་བུའི་ཡུ་བ་ཅན་ལའང་ཆ་བྲན་ཕྱེད༔ རྔ་ཡབ་ཀྱི་ཚད་ཀྱང་ཆ་བྲན་གཅིག
དྲྭ་བ་ཕྱེད་པའི་དཀྱིལ་མ་གཉིས་ལ༔ མུ་ཏིག་ཉི་ཤུའི་མཐར་དྲིལ་བུ་ཆ་གཅིག་པ༔
དྲིལ་བུའི་ལྕེ་ལ་རྔ་ཡབ་ཆ་བྲན་གཅིག་པ་རེ༔ གཡས་གཡོན་གྱི་རྐྱང་པ་རེ་ལ་མུ་ཏིག་
བཅོ་ལྔ་རེ་རེའི་མཐརཿ ནོར་བུ་རིན་པོ་ཆེ་ལྕག་གུས་བསྡམ་པ་ལཿ དྲིལ་བུ་གཡེར་
ཁ་ཆ་བྲན་ཕྱེད་པ་རེ༔ གཡས་གཡོན་གྱི་གཡེར་ཁའི་ཁ་ནས མེ་ཏོག་ཆ་བྲན་ཕྱེད་
པ་དེའི་མཐར་མུ་ཏིག་གི་ཕྲེང་བ་ཆ་བྲན་གཅིག་པ་རེ༔ དེའི་མཐར་དར་སྣ་ཚོགས་
པའི་ཆུད་པོ་ཆ་བྲན་གཅིག་པ་འཕྱང་བར་བྱའོ༔ དྲ་བ་ཕྱེད་པ་རྣམས་ཀྱི་ནང་དུ་པདྨ་
ལ་གནས་པའི་ཟླ་ཚེས་ཀྱི་སྟེང་དུ་ཉི་མ༔ དེའི་སྟེང་དུ་འཁོར་ལོ་དང་རྡོ་རྗེ་ཕྱེད་པོ་ལ་
178



སྔོན་འགྲོ་ཆོས་སྤྱོད་སོགས་ཀྱི་སྐོར།
སོགས་པའི་ཕྱག་མཚན༔ རྣམས་སྤེལ་བར་བྱའོ༔ དེའི་སྟེང་དུ་མདའ་ཡབ་དཀར་པོ་
ཕྱི་དབྱིབས་མཆོད་རྟེན་གྱི་རྣམ་པ་ཅན་དང་ དཔངས་དང་རྒྱར་ཆ་བྲན་རེ་རེ་ཡོད་
པས་ཤིན་ཏུ་སྙོམས་པར་བསྒྲག་གོ༔ མདའ་ཡབ་ཀྱི་ཟུར་བཞི་ལ་གདུགས་རེ་རེ
ཕྱོགས་བཞིར་དབྱུགས་པ་ལ་བཅིངས་པའི་ཕན་རྩེ་གསུམ་པ༔ མགོ་འབོག་དང་བཅས་
པའོ༔
མདའ་ཡབ་ཀྱི་སྟེང་དུ་རྟ་བབས་ཀྱི་གཡས་གཡོན་དུ་རྒྱལ་མཚན་གཅན་གཟན་གདུག་
པའི་ཤུན་ལྤགས་ལས་བྱས་ཏེ༔ དར་སྣ་ཚོགས་ཀྱི་འཕུར་མས་བརྒྱན་པ་གཉིས་གཉིས་
གཟུག༔ སྒོ་བཞི་ནི་གློ་འབུར་གྱི་ཚུལ་དུའོ༔ གཞལ་ཡས་ཁང་གི་དཔངས་སུ་འདོམ་
བཞི་པ་ཡིན་ལ༔ སྟེགས་བུ་ལ་ཁྲུ་དོ༔ སྒོའི་མ་ཐེམ་ལ་གྲུ་གང་༔ སྒོ་སྟེང་གི་རྩིག་པ་
ཁྲུ་བཞི༔ ཕ་གུ་ཁྲུ་གང་༔ མདའ་ཡབ་ཁྲུ་གང་༔ དར་སོགས་པ་ཁྲུ་དོ༔ སྒོ་ནི་ཕྱོགས་
ཀྱི་ཁ་དོག་ཅན་གྱི་རིན་པོ་ཆེ་ལས་བྱས་པའམ༔ མཐར་ཡང་དེའི་མདོག་ཚོན་གྱིས་
བསྒྱུར༔ སྒོའི་ངོས་ལ་རིན་པོ་ཆེ་སྣ་ཚོགས་ཀྱི་ཕྲ་དང་༔ སྤར་ཁབ་ཀྱིས་སྤྲས་པ༔ རིན་
པོ་ཆེའི་ཨ་ལོང་ གཡེར་ཁ་འཕྱང་ཞིང་ཕྱེད་གཅོད་བྱེད་པའི་དུས་གཡེར་ཁའི་སྒྲ་འབྱིན་
པ་ཅན་བྱའོ༔ སྒོའི་ཕྱི་ན་སྟེགས་བུ་ལ་འཛེག་པའི་ཐེམ་སྐས་ལྔ་ནི༔ ཐེམ་སྐས་ལྔ་ལ་
ཁྲུ་རེ་རེ་ཡོད་དེ༔ སྒོའི་ཐད་ཀྱི་རྩིག་པ་རིམ་པ་སྒོའི་ངོས་ལ་ལྔ་ཆད་པའི་ཐེམ་ཡིན༔
བར་གྱི་སྟེགས་བུ་བཞི་ལ་མཐོ་རེ་རེ༔ སྟེང་ཁྲུ་དོ་ཡིན་པས་སྒོའི་རྩར་སླེབ་བོ༔ གཞལ་
ཡས་ཁང་གི་ནང་ནི་འདོམ་བརྒྱད་པ༔ རྩིག་རྨིང་ནས་ཕར་ལ་འདོམ་གང་བའི་ལྷ་རྣམས་
ཕྱོགས་ཁ་དོག་ཅན་ཁྲུ་དོ་པའོ༔ དེའི་ནང་དུ་གྲུ་ཆད་བཞི་ཆ་བྲན་ཕྱེད་ཀྱིས་མཐོ་བའོ༔
དེའི་དབུས་ཀྱི་ས་གཞི་ཁྲུ་གང་གིས་མཐོ་བའི་ངོས་ལ་རྡོ་རྗེའི་ཕྲེང་བས་བསྐོར་བ་ཟླུམ་
བོ༔ ཁ་དོག་ལྷའི་ཁ་དོག་དང་མཐུན་པའོ༔ ཚངས་ཐིག་གི་གཡས་གཡོན་ནས་ཆ་ཕྲན་
བཞི་པ་ལ་རྡོ་རྗེའི་གདུང་བཞི༔ མིག་མངས་རིས་སུ་བྲིས་པསཿ ཕོ་བྲང་ལིང་རྩེ་དགུ་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པར་འགྱུར་རོ༔ རྩིག་པ་ལ་བརྟེན་པའི་གདུང་གི་སྣར་ཀ་བ་གཉིས་གཉིས་ཀྱིས་
གཏེགས་པའི་ཀ་བ་བརྒྱད་དོ༔ ཀ་གདན་ཁྲུ་རེ་རེ༔ གྲུ་བཞི་པའི་སྟེང་དུ༔ ཕྱོགས་
དང་མཐུན་པའི་ཀ་བ་ཟུར་བརྒྱད་ལ་རིན་པོ་ཆེའི་ཕྲ་དུ་མས་ཚོམ་བུ་སྤུངས་པ༔ འདོམ་
དོ་དང་ཁྲུ་རེ་ཡོད་པ༔ ཀ་ཞུ་རྣམས་ཀྱང་རྒྱུར་ཁྲུ་དོ༔ དཔངས་སུ་ཁྲུ་གང་པའི་དབུས་
སུ༔ རག་པའི་ཕྱག་མཚན་བཀོད་པ༔ རིན་པོ་ཆེའི་ཕྲ་བཏབ་པའོ༔ ནང་ཀ་བ་བརྒྱད་
ཀྱིས་བཏེགས་པའི་རྡོ་རྗེའི་གདུང་བཞི་མིག་མངས་རིས་སུ་བྲེས་པ༔ ཞེས་འབྱུང་བ་
ནི་དེའོ༔ རྡོ་རྗེའི་གདུང་བཞི་ནི༔ དཔངས་དང་རྒྱུར་ཁྲུ་གང་པ༔ བསྣོལ་མཚམས་སུ་
རྡོ་རྗེ་རྒྱ་གྲམ་དང་༔ གཞན་རྣམས་ལ་རྡོ་རྗེ་རྩེ་ལྔ་པས་ཕྱེད་འབུར་དུ་མཚན་ཞིང་༔ རྡོ་
རྗེ་རྣམས་ཀྱི་ལྟེ་བ་གནམ་ལྕགས་ལ་སོགས་པའི་འཛེར་མགོ་དང་བཅས་པའོ༔ དེའི་
སྟེང་རིན་པོ་ཆེ་སྣ་ཚོགས་ལས་གྲུབ་པའི་ཁྱམ་དང་༔ གྲལ་གྲབ་ཐོག་འགེབ་དང་བཅས་
པ་ལ༔ ཁྲུ་གང་ཡོད་པའི་ཐོག་གི་ཀུན་ནས་བཀབ་པ་ནི་དར་སོགས་དང་མཉམ་པ་ལ༔
ཁ་དོག་ནག་པོར་བྱའོ༔
མདའ་ཡབ་ཡར་ལྷག་པའི་སྟེང་དུ༔ རྩང་ཁང་ཕྱུར་བུར་འདོམ་བཞི་པ་ལ་བང་རིམ་
བཞི་པ་བྱས་ཏེ༔ ཚངས་ཐིག་ནས་ཕྱིར་ཆ་བྲན་བཅུ་གཉིས་པའི་ཐད་ཀའི་ཟུར་བཞི་
ནསཿ ཀ་བ་བཞིས་བཏེགས་པའི་བང་རིམ་སྟེང་དུ་དང་པོ་ཆ་བྲན་གཉིས་པ་ལ་༔ གཏེར་
གྱི་བུམ་པ་དང་རྒྱལ་སྲིད་སྣ་བདུན་གྱིས་སྤྲས་པའོ༔ དེའི་སྟེང་དུ་ཆ་ཕྲན་གཅིག་པ་ལ་
ཆུ་སྲིན་གྱི་ཁ་ནས༔ དྭ་བ་དྲྭ་ཕྱེད་ཕྱོགས་རེ་རེར་བརྒྱད་བརྒྱད༔ ཆ་བྲན་ཕྱེད་དང་གཉིས་
ཀྱི་བར་དུ་འཕྱང་བ༔ དེའི་སྟེང་དུ་ཕ་གུ་དཔངས་སུ་ཁྲུ་གང་༔ རྒྱར་ཁྲུ་དོ་པ་ལཿ ཁྲུ་
གང་ཕྱིར་ལྷག་པའི་ཟུར་བཞིརཿ རྒྱལ་མཚན་བཞི་ནི༔ རིན་པོ་ཆེའི་དབྱུག་པ་ལ་
དར་གྱི་འཕུར་མ་དང་བཅས་པ་སྨྲེང་ཞིང་གཡུ་ར་ཟ་བ་ཅན་ནོ༔ ཐོག་གི་ཁ་དོག་ལྗང་
ཀུ་བྱའོ༔ བང་རིམ་གཉིས་པ་ནི་ཆ་བྲན་དགུ དགུ་པའི་སྟེང་གི་ཐད་ཀའི་ཟུར་བཞི་
180



སྔོན་འགྲོ་ཆོས་སྤྱོད་སོགས་ཀྱི་སྐོར།
ནས༔ ཀ་བ་བཞིས་བཏེགས་པའི་ཆ་བྲན་གཉིས་པ་ལ༔ བཀྲ་ཤིས་ཀྱི་རྟགས་བརྒྱད་
ཀྱིས་སྤྲས་པ༔ དེའི་སྟེང་དུ་ཆ་བྲན་གཅིག་པ་ལ༔ ཆུ་སྲིན་གྱི་ཁ་ནས་དྲྭ་བ་དྲྭ་ཕྱེད་ཕྱོགས་
རེ་རེ་བརྒྱད་བརྒྱད་པ༔ ཆ་བྲན་ཕྱེད་དང་གཉིས་ཀྱི་བར་དུ་འཕྱང་བའོ༔ དེའི་སྟེང་དུ་ཆ་
བྲན་གཅིག་པའི་ཕ་གུ་སྔར་དང་འདྲ་བར་བྱས་པའི་ཟུར་བཞིར་གདུགས་བཞི ཐོག་
གི་ཁ་དོག་དམར་པོ་བྱ༔ བང་རིམ་གསུམ་པ་ནི༔ ཆ་བྲན་དྲུག་པའི་ཐད་ཀྱི་ཟུར་བཞི་
ནས༔ ཀ་བ་བཞིས་བཏེགས་པའི་ཆ་བྲན་གཉིས་པ་ལ༔ ལྷའི་བུ་དང་བུ་མོ་བརྒྱད་བུམ་
པ་འཛིན་པའི་ཚུལ་དུ་བྱའོ༔ དེའི་སྟེང་དུ་ཆ་བྲན་གཅིག་པའི་ཆུ་སྲིན་གྱི་ཁ་ནས་དྲི་བ་
དྲྭ་ཕྱེད་བཞི་བཞི་ཕྱོགས་རེ་རེརཿ ཆ་བྲན་ཕྱེད་དང་གཉིས་ཀྱི་བར་དུ་འཕྱང་བའོ༔
དེའི་སྟེང་དུ་ཆ་ཕྲན་གཅིག་པའི་ཕ་གུ་སྔར་དང་འདྲ་བར་བྱས་པའི་ཟུར་བཞིར་བྱ་ཁྱུང་
བཞི་ལྡིང་བ་ཅན་བྱའོ༔ ཐོག་གི་ཁ་དོག་སེར་པོ་བྱའོ༔ བང་རིམ་བཞི་པ་ནི༔ ཆ་བྲན་
གསུམ་པའི་ཐད་ཀའི་ཟུར་བཞི་ནས་ཀ་བ་བཞིས་བཏེགས་པའི་ཆ་ཕྲན་གཉིས་པ་ལ༔
པ་ཏྲའི་གསེབ་ནས་རྐེད་པ་ཡན་ཆད་ཐོན་པར་བྱ་བའི་ལྷ་ཕྲུག་བརྒྱད་ཀྱིས་འདོམ་པ་
བརྒྱང་ནས་མེ་ཏོག་གི་ཕྲེང་བ་འཛིན་པ་ཅན་ནོ༔ དེའི་སྟེང་དུ་ཆ་བྲན་གཅིག་པའི་ཆུ་
སྲིན་བཞིའི་ཁ་ནས་ཕྱོགས་བཞིར་དྲ་ཕྱེད་བཞི་དང་༔ མཚམས་བཞིར་དྲ་བ་བཞི་སྟེ་
བརྒྱད་འཕྱང་བའོ༔ དེའི་སྟེང་དུ་ཆ་ཕྲན་གཅིག་པའི་ཕ་གུའི་ཟུར་བཞིར་གདུགས་
དཀར་པོ་གསེར་གྱི་ཡུ་བ་ཅན་བཞིས་སྤྲས་པའོ༔ ཐོག་གི་ཁ་དོག་ནི་དཀར་པོའོ༔ དེའི་
ཆ་ཆེན་གཅིག་པའི་པདྨ་དམར་པོའི་བུམ་པ་ཁ་འབུས་ཤིང་ཕྱིའི་འདབ་ཤུན་བརྒྱད་ཕྱིར་
གྱེད་པའི༔ ཟེའུ་འབྲུའི་ཚུལ་དུ་དྲྭ་བ་དྲྭ་ཕྱེད་འཕྱང་བར་བྱའོ༔ དེ་དག་ནི་ཕོ་བྲང་ཉིད་
ཀྱི་བཀོད་པ་སྟེ༔ ལྟེ་བའི་ལྷ་གནས་སུ་ལྷ་འཁོད་པ་ནི༔ མངོན་རྟོགས་སོ་སོ་ནས་འབྱུང་
བ་ལྟར་བྱའོ༔ འདིར་རྟ་བབས་ཀྱི་སྣང་ཚུལ་བརྗོད་པར་བྱ་བ་ནི༔ རྟ་བབས་ཀྱི་ཆ་ཆེན་
གཉིས་ཡོད་པ་ཕྱེད་ཕྱེད་དུ་བགོས་པས་ཆ་བཞིར་བྱའོ༔ དེ་རེ་རེ་ཡང་བཞི་བཞིར་བགོས་
181



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པས་བཅུ་དྲུག་ཏུ་འགྱུར༔ དེའི་ཆ་འོག་མ་གཉིས་གདུང་དང་གདུང་ཁེབ༔ གནས་གསུམ་
ཆ་བྲན་གཉིས་གཉིས གཞན་རྣམས་རེ་རེའོ༔ གདུགས་རི་དྭགས་ཆོས་འཁོར་གྱི་
གནས་ནི༔ མན་ངག་གི་ཆ་ཆེན་གཅིག་བསྣན་པར་བྱ༔ འདི་ནི་མན་ངག་ཏུ་འབྱུང་བ་
ཅི་ཞེ་ན༔ དགོངས་པ་ལ༔ གསང་རྡོར་གྱི་རྩེ་མོ་ནས་རྩ་བའི་བར་དུ་མཐོ་གང་ཡིན་པ་
དེའི་ཐུར་དུ་འཕྱང་བ་སྦས་པ་ལྟར་འདུག་པས་མན་ངག་ནི་ཐིག་ཀྱང་སྦས་པ་ཡིན་ནོ༔
འདི་སངས་རྒྱས་པའི་ཚེ་ན༔ གཙུག་ཏོར་དུ་འགྱུར་བས༔ དེ་མཚོན་པའི་ཕྱུར་བུ་ལ་
ཆ་ཆེན་གཅིག་བྱས་པ་དང་༔ པདྨ་དང་རྡོ་རྗེ་ཆ་ཆེན་གཉིས་ལ་ནོར་བུ་ལ་སོགས་པའི་
ཏོག་ཏུ་འགྱུར༔ རྟ་བབས་ལའང་༔ གདུགས་རི་དྭགས་ཆོས་འཁོར་གྱི་གནས་ཆ་ཆེན་
མན་ངག་ཏུ་སྦས་པ་ལའང་དེའོ༔ དེས་ན་རྟ་བབས་ལ་གཞུང་གི་ལུགས་ཆ་ཆེན་གཉིས་
ལ་མན་ངག་ཆ་ཆེན་གཅིག་བསྣན་པ་དང་གསུམ་དུའོ༔ རྟ་བབས་ཀྱི་ཀ་བ་ནང་མ་
གཉིས་ནི༔ ཆ་ཆུང་བདུན་པའི་ཀ་སྟེགས་དམར་པོའི་སྟེང་དུའོ༔ ཀ་བ་ཕྱི་མ་གཉིས་ནི༔
ཆ་ཆུང་བཞི་རེ་ཕྱིར་ནུར་བའི་ས་ནས་སྟེགས་དཔངས་དང་རྒྱུར་ཁྲུ་དོ་བ་དེའི་སྟེང་ན་
འཛུག་པ་ཡིན་ཏེ༔ སྟེགས་བུའི་སྟེང་ན་ཀ་གདན་ཁྲུ་རེ་བའི་སྟེང་དུ༔ འདོམ་གསུམ་
པའི་ཀ་བ་ཤར་དུ་བཞི༔ ལྷོར་བཞི༔ ནུབ་ཏུ་བཞི༔ བྱང་དུ་བཞི༔ དེ་ལྟར་བཅུ་དྲུག་
པའོ༔ ཁ་དོག་ཀྱང་ཕྱོགས་དང་མཐུན་པར་བྱུགས༔ ཀ་ཞུ་ཐམས་ཅད་ཀྱང་ཁྲུ་གང་པ་
ལ་རིགས་ཀྱི་ཕྱག་མཚན་གྱི་མཚན་པ༔ ནང་གི་ཀ་བ་བརྒྱད་དང་༔ རྟ་བབས་ཀྱི་ཀ་
རིང་བཅུ་དྲུག་པའི་ཀ་མགུལ་དུ༔ དྲ་ཕྱེད་དྲུག་དྲུག༔ དེའི་འོག་བརྒྱད་བརྒྱད་འཕྱང་
བར་བྱ༔ ཀ་བའི་ཕྱི་ན་བུམ་པ་དཔག་བསམ་ཤིང་གིས་ཁ་བརྒྱན་པའི་སྟེང་དུ༔ གླང་
ཆེན་ཐལ་དཀར་མཆེ་བ་དྲུག་ལྡན་གདོང་གསེར་གྱི་དྲ་བས་གཡོགས་པ་རེ་རེ༔ དེའི་
སྟེང་དུ་སེང་གེ་གཡུ་ཡི་རལ་པ་ཅན་ཁ་ནས་ནོར་བུའི་ཕྲེང་བ་གསུམ་གསུམ་འཕྱང་བ༔
རྐང་པ་གླང་ཆེན་གྱི་སྤྱི་བོར་བཞག་ནས༔ ལག་པ་གཉིས་ཀྱིས་རྟ་བབས་འདེགས་པའི་
182



སྔོན་འགྲོ་ཆོས་སྤྱོད་སོགས་ཀྱི་སྐོར།
ཚུལ་དུ་ཡོད་པ༔ གདོང་དྲུག་གོང་བ་ཡོད་པ་དང་༔ གདུང་ཁེབ་ཁྲུ་གང་བ་དང་བཅས་
པའོ༔ ཆ་བྲན་འོག་མ་རྟ་བབས་ཀྱི་གདུང་དང་༔ བར་མ་གདུང་ཁེབ༔ དེ་ལ་དྲ་ཕྱེད་
ཕྱོགས་རེ་རེར་བརྒྱད་བརྒྱད་འཕྱང་༔ དེའི་སྟེང་དུ་གསེར་ཆ་ཕྲན་གཅིག་པའི་ཟུར་བཞིར་
གདུགས་སྔོན་པོ་བཞི༔ དེའི་སྟེང་དུ་གནས་ལ་ཆ་བྲན་གཉིསཿ དེའི་སྟེང་དུ་རིན་པོ་ཆེ་
ཕ་གུ་ཆ་གཅིག་པ་ལཿ ཕྱོགས་རེ་རེར་བཞི་བཞི༔ དེའི་སྟེང་དུ་གསེར་ཆ་གཅིག་པའི་
སྟེང་དུ༔ རིན་པོ་ཆེའི་དབྱུག་པ་ལ་བཅིངས་པའི་ཕན་ནོར་བུའི་མགོ་འབོག་ཅན་ནམ༔
ཕྱག་མཚན་ལྔས་མཚན་པ༔ རྫིང་བུ་རིན་པོ་ཆེའི་ཕྲེང་བ་དང་༔ དར་འཕྱང་༔ གཡེར་
ཁ་ལ་སོགས་པ༔ འཛར་ཞིང་ཡུར་ཆགས་པ་རྣམས་ཀྱིས་སྤྲས་པའོ༔ དེའི་སྟེང་དུ་གནས་
པ་ཆ་གཉིས་ དེའི་སྟེང་དུ་ཆུ་སྲིན་ཆ་ཕྲན་ཆ་གཅིག་པའི་ཁ་ནས་ཕྱོགས་བཞིར་དྲ་
བ་རེ་རེ་ཟུར་བཞིར་དྲ་བ་ཕྱེད་པ་རེ་འཕྱང་བ༔ དེའི་སྟེང་དུ་གསེར་ཆ་ཆེན་གཅིག་པའི་
སྟེང་དུ་གདུགས་དམར་པོ་བཞི༔ དེའི་སྟེང་དུ་ཆ་ཕྲན་གཅིག་པའི་མདའ་ཡབ་པད་
འདབ་ཕྱེད་པའི་དབྱིབས་ཅན༔ ཆུ་འབབ་དང་བཅས་པའི་ལྡིང་བ་སྟེ༔ བ་སོ་པདྨའི་
དབྱིབས་སུ་འདུག་པའོ༔
ཕྱོགས་རེར་བརྒྱད་བརྒྱད་མདའ་ཡབ་ཀྱི་ནང་དུ་པདྨ་ལ་གནས་པའི་ཆོས་འཁོར་རིམ་
པ་བཅུ་གཉིས་པ༔ རྒྱར་ཆ་བྲན་གཉིས་པ༔ དཔངས་སུ་ཆ་བྲན་གསུམ་པ༔ དེའི་གཡས་
དང་གཡོན་དུ་ཆ་བྲན་རེ་རེའི་རྒྱབ་ཏུ་རི་དྭགས་སེར་པོ་ཆོས་འཁོར་ལ་ལྟ་བ༔ རྒྱུར་ཆ་
བྲན་གཉིས་པ༔ དཔངས་སུ་ཡང་ཆ་བྲན་གཉིས་པ་ཙམ་དུའོ༔ གདུགས་དཔངས་ལ་
ཆ་བྲན་གཉིསཿ རྒྱར་ཆ་བྲན་བཞི་བཤམ་བུ་དྲ་ཕྱེད་བརྒྱད་བརྒྱད་འཕྱང་བ༔ ཏོག་ཆ་
བྲན་གཅིག་པའོ༔ གནས་གསུམ་པོའི་ཟུར་ལ་ཀ་བ་བཞི་བཞི༔ ཀ་གདན་ཀ་ཞུ་སྲད་
བུ་དང་བཅས་པ་སྟེ༔ དེ་རེ་རེ་ལའང་དྲ་ཕྱེད་དྲུག་དྲུག༔ གནས་འོག་མ་རྣམས་ལ་
གཏེར་གྱི་བུམ་པ་དང་ རྒྱལ་སྲིད་སྣ་བདུན༔ གནས་བར་མ་རྣམས་ལ་ལྷའི་སྣམ་བུ༔



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གནས་སྟེང་མ་རྣམས་ལ༔ ལྷའི་བུ་དང་བུ་མོ་རྣམས་བྱུར་བུ་ལྟར་གནས་སོ༔ སྒོ་ཁྱུད་
ཀྱི་མཚམས་བརྒྱད་ཟླ་བ་ཕྱེད་པའི་སྟེང་དུ༔ རྡོ་རྗེ་ཕྱེད་པ་རེའོ༔ གཞལ་ཡས་ཁང་གི་
ཟུར་བཞི་དང་༔ སྒོ་ཕྱི་ནང་གི་ཟུར་བཅུ་དྲུག་ལ༔ ཟླ་བ་ཕྱེད་པའི་སྟེང་དུ་ཉི་མ་དང་༔
རྡོ་རྗེ་དང་༔ རིན་པོ་ཆེ་དང་ རྡོ་རྗེ་ཕྱེད་པོ་བཞིས་སྤེལ་བར་སྤྲུས་པ་ཅན་ནོ༔ དེ་ལྟར་
གཞལ་ཡང་ཁང་གི་སྲོག་ཆགས་ཀྱི་གཟུགས་ཐམས་ཅད་ཀྱང་༔ འགུལ་བ་དང་༔ འཕར་
བ་དང་༔ སྐད་སྒྲོག་ལ་ཁད་པའི་རྣམ་པ་ལྟར༔ ཤིན་ཏུ་སྐྱེ་མཆེད་དོད་པར་བྱ༔ གདུགས་
ཐམས་ཅད་ཀྱང་འཁྲུལ་འཁོར་དང་བཅས་པས་རང་འཁོར་བ བ་དན་དང་ རྒྱལ་
མཚན༔ ལྡ་ལྡི༔ ལྷབ་ལྷུབ་རྣམས་ལ༔ རླུང་གིས་བསྐྱོད་པའི་ཚེ་ན་ཁྲ་ཤིག་ཤིག་བྱེད་
པ་དང་༔ དྲིལ་བུ་རྣམས་ཀྱང་རྔ་ཡབ་དང་ཟླ་བ་རླུང་གིས་བསྐྱོད་པའི་ཚེ་སྙན་པའི་སྒྲ་
འབྱུང་བ་ཅན་བྱའོ༔ མདོར་ན་ཐར་པ་ཆེན་པོའི་ཆོས་བཟང་གི་ཁང་པ་ལྟརཿ མཐོང་
བ་ཙམ་གྱིས་ཉམས་དགའ་བ༔ ཏིང་ངེ་འཛིན་རྒྱུད་ལ་སྐྱེ་བའི་བཀོད་པ་དང་ལྡན་པར་
བྱའོ༔ དེ་ནས་ཕྱིའི་བསྐོར་ཐིག་གི་རིམ་པ་བརྗོད་པ་ནི༔ བསྐོར་ཐིག་ཆ་ཆེན་གསུམ་
སཿ༔ ནང་གི་ཆ་ཆེན་རེ་རེ་ལ་བཞི་བཞིར་བྱས་པ་ཉིད་དོ༔ དེ་ཡང་དུར་ཁྲོད་རྣམས་ནི༔
འོག་གཞི་ནི་རྒྱ་མཚོ་ལས༔ གླིང་གི་ཚུལ་ཡིན་ཏེ༔ ས་གཞིའི་དབུས་ན་ཤིང་བརྒྱད་
སྐྱེས་པ་ཅན་ལ་རྒྱབ་གཏད༔ གཙོ་བོ་ལ་མདུན་བསྟན་པའི་ཚུལ་གྱི་ཕྱོགས་སྐྱོང་གི་
གཟུགས་དང་༔ ཤིང་ལོའི་སྟེང་ནས་རྐེད་པ་ཡན་ཆད་ཐོན་པ་ཅན་གྱི་ཞིང་སྐྱོང་གི་
གཟུགས་བྱའོ༔ སྤྲིན་བརྒྱད་པོ་ཡང་རང་རང་གི་སྟེང་དུ་ཁེབ་པའི་བླ་རེ་དང་༔ ཀླུ་བརྒྱད་
པོ་རྒྱ་མཚོའི་ནང་ནས་ལུས་ཕྱེད་ཐོན་པའི་ཚུལ་ཅན༔ ཕྱོགས་སྐྱོང་གི་གཡས་སུ་མཆོད་
རྟེན་རེ་རེར་མདུན་ན་གྲུབ་པ་ཐོབ་པའི་རྣལ་འབྱོར་པ་རེ་རེ་སྤྱོད་པ་མི་འདྲ་བ་རེ་རེ་
སྐྱོང་བའི་ཚུལ་དང་༔ དུར་ཁྲོད་ཀྱི་མཐའ་ཆུས་བསྐོར་བའི་ཚུལ་གྱི་ཆུ་བརྒྱད་ངང་གིས་
ཚང་༔ དུར་ཁྲོད་དུ་མེའི་ཚོགས་མང་དུ་འབར་བས་ཀྱང་མེ་བརྒྱད་ཀྱི་རྣམ་གྲངས་བརྗོད་
184



སྔོན་འགྲོ་ཆོས་སྤྱོད་སོགས་ཀྱི་སྐོར།
པ་ཙམ་ལ་ངང་གིས་ཚང་༔ གཞན་ཡང་དུར་ཁྲོད་ཀྱི་གཞི་ཐམས་ཅད་དུ་རི་བོ་ཆེན་པོ་
དང་༔ མཁའ་འགྲོ་དང་༔ ཤུགས་འགྲོ་དང་༔ དྲང་སྲོང་དང་ དབང་ཕྱུག་དང་༔ ལངྐ
གིང་༔ འབྱུང་པོ༔ ཤ་ཟ་དང་ འདྲེ་དང་༔ བྱ་གཅན་དང་༔ རོ་གསར་རྙིང་དང་༔ དུམ་
བུ་དང་༔ ལྷུ་གཟུགས་དང་༔ རུས་པ་དང་༔ ཀེང་རུས་ཀྱི་རྣམ་པ་ལ་སོགས་པ་རྣམས་
ཀྱི་གཟུགས་བརྙན་བཀྲམ་པར་བྱའོ༔ དུར་ཁྲོད་བརྒྱད་པོ་ཡང་མ་འབྲེལ་བར་ཚོམ་བུའི་
ཚུལ་དུའོ༔ གཞན་ཡང་པདྨ་དང་༔ རྡོ་རྗེ་དང་༔ མེ་རི་ལ་སོགས་པ་རྣམས་ནི༔ བྲི་བའི་
དབང་བཙན་ལ་འདིར་མ་སྨོས་སོ༔ བསྒོམ་པའི་ཚེ་ན་གུར་ཁང་དུའོ༔ འདིར་བློ་སློང་
གི་ཚད་ལ༔ བྲི་བའི་རྣམ་གྲངས་དང་མིང་གི་རྣམ་གྲངས་ནི་མི་འཚལ་བས་མ་སྨོས་སོ༔
ས་མ་ཡཱ༔ གསང་སྔགས་བསྐྱེད་རྫོགས་རིམ་གཉིས་ལས༔ བསྐྱེད་པའི་རིམ་
པ་སྒོམ་པ་རྣམསཿ བློ་སློང་ཚད་དང་མ་ལྡན་ཞིང་༔ བཞེངས་པའི་དཀྱིལ་འཁོར་མ་
མཐོང་བའི༔ བླུན་རྣམས་དཀྱིལ་འཁོར་ཇི་ལྟར་བསྒོམ༔ མི་ཤེས་གནད་དུ་མི་འགྲོ་
བས༔ དེའི་ཕྱིར་བློ་སློང་བཞེངས་བྱས་ཏེ༔ རང་རང་གཞུང་ནས་འབྱུང་བ་ཡི༔ ལྷ་རྣམས་
འཁོར་བཅས་བཀྲམ་ནས་ནི༔ སྒྱུ་མ་ལྟ་བུའི་ཏིང་འཛིན་གྱིས༔ རྒྱ་ཁྱོན་བློ་དང་བསྟུན་
ཏེ་བསྒོམ༔ ཕྱི་ནང་བསྲེ་ཞིང་གནད་དུ་བསྣུན༔ མཆོད་དང་གཏོར་ཚོགས་བསྙེན་སྒྲུབ་
འབད༔ དེ་ལྟར་ཐུན་རེ་བསྒོམས་པས་ཀྱང་༔ ཉན་ཐོས་ས་ལམ་འབུམ་ཕྲག་ཆོད༔
རྒྱུན་གྱི་ཡི་དམ་བྱེད་རྣམས་ནི༔ ཚེ་གཅིག་བྱང་ཆུབ་སྨོས་ཅི་དགོས༔ ཕྱི་ཡི་དཀྱིལ་
འཁོར་མ་ཤེས་ན༔ ནང་གི་དཀྱིལ་འཁོར་ཤེས་མི་འགྱུར༔ ནང་གི་དཀྱིལ་འཁོར་མ་
ཤེས་ན༔ དེ་ཉིད་དཀྱིལ་འཁོར་ཅི་ལ་ཤེསཿ དེ་ཉིད་དཀྱིལ་འཁོར་མ་ཤེས་པའི༔ བྱིས་
པ་རྣམས་ནི་ཨ་ཐང་ཆད༔ དེ་ཕྱིར་ཕྱི་ནང་གཞན་སོགས་ཀྱི༔ དཀྱིལ་འཁོར་ལྷ་དང་
བཅས་པ་ལ༔ གོམས་འདྲིས་ལམ་དུ་བསླང་བར་བྱ༔ བདག་གཞན་དོན་དུ་དེ་ལྟར་
འབད༔ བདག་འདྲ་ཨུ་རྒྱན་པདྨས་ཀྱང་༔ དཀྱིལ་འཁོར་མཚན་ཉིད་ཡོངས་ཤེས་ཕྱིར༔
185



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
རྒྱུད་སྡེའི་དགོངས་པ་བཅུད་རྣམས་ནི༔ ཞིང་ཁམས་མང་པོ་ཉུལ་བའི་དོན༔ དཀྱིལ་
འཁོར་ཚད་ཀྱི་རིམ་པ་རྣམས༔ མདོར་བསྡུས་གདུལ་བྱ་ཕྱི་རབས་ཀྱི༔ དོན་དུ་གོ་བདེར་
ཡི་གེར་བྲིས༔ འདི་ལྟར་སྣ་བའི་ཚད་རྣམས་ལ༔ བླུན་པོ་གཟུ་ལུམ་མི་བྱ་བར༔ ཤེས་
རབ་ལྡན་པའི་སྐྱེས་བུ་དང་༔ སྔོན་གྱི་མྱོང་བས་གྲུབ་རྣམས་ཀུན༔ དགོངས་པ་བསྟུན་
ཅིང་བརྩམས་པར་བྱ༔ འདི་ལྟར་བཞེངས་པའི་བསོད་ནམས་ནི༔ རྒྱལ་བས་ཀྱང་ནི་
བརྗོད་པར་དཀའ༔ འདི་ལྟར་ཕྱོགས་སུ་གང་བརྩམས་པ༔ རྒྱལ་བའི་དགོངས་པ་
ཡོངས་འཛིན་ཅིང་༔ སྲུང་མ་རྣམས་ཀྱིས་སྲུང་བ་དང་༔ བར་ཆད་ཞི་ཞིང་སྟོངས་གྲོགས་
བྱེད༔ དེ་ཕྱིར་ཕྱི་རབས་སྐྱེས་བུ་ཀུན༔ རྒྱལ་བའི་ཕོ་བྲང་བཞེངས་ལ་བརྩོན༔ འདི་ནི་
དོན་ཆེན་དམ་པའོ༔ ས་མ་ཡཱ༔ རྒྱ་རྒྱ་རྒྱ་༔ གཏད་རྒྱ༔ གཏེར་རྒྱ༔ ཁ་ཐམ༔ དྷ་ཐིམ
གླུ་ཧྱ༔ དགེ་སྦྱོང་སངས་རྒྱས་རྡོ་རྗེས༔ ཨུ་རྒྱན་སྒྲུབ་གནས་པུ་རི་ཕུག་མོ་ཆེ་ནས་
བཏོན་པའོ༔
186



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨོྃ༔ བླ་མ་དགོངས་པ་འདུས་པ་ལས༔ དབྱངས་ཀྱི་པྲ་ཁྲིད་
དཔེ་དོན་གསལ་བའི་མན་ངག་ཅེས་བྱ་བ་
བཞུགས་སོ༔
ཨཾ༔ ཐནཞསཱག་ཐཱཤགྷཾ༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ འདིར་བླ་མ་ཡི་དམ་
མཁའ་འགྲོ་དམ་ཅན་ཆོས་སྐྱོང་སྲུང་མ་དང་བཅས་པ་རྣམས་ཀྱི་དགྱེས་པ་སྐོང་ཞིང་
ཕྲིན་ལས་གཞོལ་སོགས་གནད་ནས་བསྐུལ་བ་དང་༔ རྣལ་འབྱོར་སྒྲུབ་མཆོག་རྣམས་
ཀྱི་ཉམས་ཆགས་བཤགས༔ རྟོག་སྒྲིབ་སྦྱང་༔ བར་ཆད་བསལ༔ ཚོགས་གཉིས་སྤེལ
ལམ་རྩལ་སྦྱང་༔ མཐུན་རྐྱེན་བསྒྲུབ་པ་ལ་སོགས་གནས་སྐབས་ཐུན་མོང་མཐར་ཐུག་
མཆོག་ལ་སོགས་པའི་དངོས་གྲུབ་འདོད་དོན་སྒྲུབ་པར་བྱེད་པའི་ལམ་རྩལ་ལས་བྱང་
དབྱངས་ཀྱི་པྲ་ཁྲིད༔ དཔེ་དོན་དང་བཅས་པ་རྗོད་པར་བྱེད་པ་འདི་ལ་སྤྱི་དོན་རིམ་
པ་གསུམ་སྟེ༔ དང་པོ་སྔོན་དུ་འགྲོ་བའི་བསླབ་བྱ༔ བར་དུ་དངོས་གཞི་དཔེ་དོན་ཉམས་
ལེན་སྨར་ཁྲིད༔ མཐར་རྒྱུ་མཚན་དགོས་ཆེད་དམ་ཚིག་བསྟན་པ་དང་གསུམ་མོ༔
དང་པོ་ལ་བཞི་སྟེ༔ ལུས་ཀྱི་བསླབ་བྱ༔ ངག་གི་བསླབ་བྱ༔ ཡིད་ཀྱི་བསླབ་བྱ སྤྱོད་
ལམ་གྱི་བསླབ་བྱའོ༔ དེ་ཡང་དང་པོ་ནི༔ ཆོ་ག་ཕྲིན་ལས་ཀྱི་རིམ་པ་ཕྱི་ནང་གསང་
སོགསཿ ཆེ་འབྲིང་ཆུང་གསུམ༔ རྒྱས་བསྡུས་གང་དང་གང་གི་རིགས་མཆོད་བསྟོད་
གྱེར་གཞུང་ཁ་འཐོར་དང་བཅས་པ་རང་གིས་གྱེར་བ་དང་གཞན་ལ་སློབ་པའང་རུང་
སྟེ༔ དབྱངས་བླང་གྱེར་གྱི་དུས་སུ༔ ལུས་ཀྱི་བསླབ་བྱ་འདི་དག་དང་ལྡན་ ལུས་ལ་བཟོ་
བཟོ་མང་པོ་མི་བྱེད་པ༔ པར་བྱའོ༔ གང་དུ་སྡོད་པའི་གདན་གྱི་སྟེང་དུ༔ སྐྱིལ་ཀྲུང་དུ་གནས་
པའི་རྩ་བཞི་ལྷོད་ཀྱིས་ཀློད་ཅིང་༔ ལུས་ཀྱིས་ལུས་བསྡམ་ན་དབུགས་མི་ཐོན་ཏེ་གྱེན་ལ་འཐུམ་
187



བདུ
ཨོ་རྒྱན་སངས་རྒྱས་གླིང་པས་གཏེར་ནས ཡ༡ན།
ཆད་འབྱུང་བའི་སྐྱོན་ཡོད་མི་བསྡམ༔ མི་བཀོལ༔ བཀོལ་ན་ཟོ་བྲེལ་ཅིང་བག་མེད་ཅོལ་ཆུང་དུ་འགྲོ་
བའི་སྐྱོན་ཡོད༔ མི་བསླད་ན་མི་མཁས་འདོད་གཞན་གྱིས་ཁྲེལ་བའི་སྐྱོན་ཡོད་བསླད༔ མི་བསྒྲིམས་ན་
ཐང་ཆད་དེ་འཁྲུག་ནད་ལ་སོགས་པ་འཇུག་པའི་སྐྱོན་ཡོད་བསྒྲིམ་པར་རང་མལ་དུ་ཤིག་གེ་བག་
ཕབ་ལ༔ མགྲིན་མི་བསྒྲིམ་ཞིང་མི་བྲེལ་བ་ལག་པ་གཡས་བྲེལ་བ་རྐང་པ་བརྐྱང་བསྐུམ་ལུས་དགྱེ་དགུ་
མཉེ་གཅུ་ལ་སོགས་པ་མདོར་ན་སྤྲེའུ་ཕྲུག་སྒྲོམས་སུ་བཅུག་པ་ལྟ་བུ་མ་ཡིན་པའོ༔ ཡིད་ཙམ་གྱི་བཀུག
མགོ་རྐང་ལག་པ་ཁོག་སྒྲོམ་རྣམས་ཧྲིལ་ཧྲིལ༔ གཡབ་བྲེལ་བརྐྱང་བསྐུམ་ལ་སོགས་
དགྱེ་དགུ་མེད་པར་ལུས་སོ་ཐུབ་པའི་ངང་ནས༔ བཅོས་བསླད་མེད་པར་རང་བབས་
སུ་ལྷའི་ས་མ་ཏི་དང་ལྡན་པས་ལྷོད་དེ་བཞག་པར་བྱའོ༔ གཉིས་པ་ངག་གི་བསླབ་བྱ་
ནི༔ ངག་བཙིར་བ་དབྱངས་བྱེད་འཕྲོ་བཅད་པའི་དང་༔ བསྒྲད་པ་མྱུར་དུ་འགག་པ་དང་༔ ཅོ་
ལུང་བག་མེད་པའི་སྐྱོན་དང་༔ ཙ་ཙི་བྱིན་མི་ཆགས་དང་༔ བོང་མི་སྙན་སྐད༔ འདར་གྱོང་ལ་
སོགས་གཞན་གྱིས་རམ་བུ་མི་ཁྱོག་པའི་སྐྱོན། པའི༔ བཅོས་མ་གང་ཡང་མི་བྱེད་པར་
དབུགས་སྣ་རང་བབས་ཀྱི་ནར་གྱིས་བསྲིང་ཞིང་༔ རང་རང་ལ་སྐད་ཀྱི་རྒྱུན་གཤིས་
གང་ཡོད་པ་དེ་རང་བབས་སུན་པར༔ དབྱངས་ཀྱི་གྱེར་ཚོད་དང་བསྟུན་ལ་གྲེ་ཀློང་
ནས་འདོན༔ དེ་ཡང་གྲེ་བསལ༔ མཁུན་པ༔ གློ་སྡུད་དབུགས་བརྒྱང་༔ དུ་སྐད༔ བཙིར་
འདོན་དུ་སོང་བའི་ངན་དྲེད་ཤུགས་གོམས་སུ་མ་སོང་བ་གལ་ཆེ་ཞིང་༔ བྲེ་མོ་འཆལ་
གཏམ་བཞད་གད་ཚིག་སླད་ལ་སོགས་པའི་སྐྱོན་མེད་པར་ཤུགས་འབྱུང་དུ་དབྱུང་བར་
བྱའོ༔ གསུམ་པ་ཡིད་ཀྱི་བསླབ་བྱ་ནི༔ གྱེར་གྱི་དུས་སུ་ཕྱི་ཚོགས་དྲུག་གི་ཡུལ་སྣང་
དུ༔ ཡིད་རྟོག་པའི་འདུ་འཕྲོ་ཆགས་སྡང་སྙེམས་སེམས་འཛིན་གྲག་སྟོང་དབྱེར་མེད་ཀྱི་པང་
ནས། པ་ལ་སོགས་པའི་གཟེ་རེ་མ་ཞུགས་པར་དྲན་རིག་སོ་མ་བཟོ་མེད་ལྷུག་པའི་
ངང་ནས་གང་ཡིན་པ་དེ་ཉིད་ལ་འབན་གཏད་དེ༔ རྩོལ་མེད་དུ་རྒྱུན་དུ་ནར་གྱིས་འཐེན༔
དེ་ཡང་ཉམ་པ་དང་ཁུ་འཁྲིག༔ ཐེ་ཚོམ༔ སྐྱིད་ལུག༔ བློ་བརྩིར༔ གཟེ་རེ༔ བཏང་
188



སྔོན་འགྲོ་ཆོས་སྤྱོད་སོགས་ཀྱི་སྐོར།
སྙོམས༔ རྣམ་གཡེང་ལ་སོགས་མེད་པར་སིང་ངེ༔ ཡེ་རེ༔ ཙན་ནེ༔ འབོལ་ལེ༔ ཤིག་
གེ༔ ལྷོད་དེ༔ ཕྱད་དེ་བའི་ཀློང་ནས་རྒྱང་རྒྱང་འཐེན་པར་བྱའོ༔ བཞི་པ་སྤྱོད་ལམ་གྱི་
བསླབ་བྱ་ནི༔ ལས་གཞུང་རྒྱས་བསྡུས་གང་གི་ཐོག་མཐའ་བར་གསུམ་ཐམས་ཅད་དུ༔
ལུས་ངག་ཡིད་གསུམ་གཤིས་ལུས་སུ་དལ་ལ་ཕབ་ཅིང་༔ འཕྲལ་ལྷོད་ལ་ཁོང་གྲིམ་
པར་བྱ༔ རོལ་མོ་བཀྲོལ་བརྡུང་གང་བྱེད་ཀྱང་༔ ལག་ཆ་མི་བསྡམ་ན་རལ་བ་དང་ཆག་པས་
སྐད་མི་འབྱུང་༔ བསྡམ ཁོང་ཤེད་མི་ བསྐྱེད་ན་དྲག་ཤུལ་ཏུ་འཆོར བསྐྱེད༔ རོལ་མོ་གདན་
མེད་དུ་ལྷ་ཆ་བརྙས་པ་དང་བསོད་ནམས་ལ་གནོད༔ དུ་མི་བཞག༔ གཡས་གཡོན་གོ་ གཡོན་ལ་
སོགས་པའི་བཞག་ལུགས་རྟེན་འབྲེལ་འཆུག་ན་དོན་འབྲས་འདོད་པ་ལྟར་མི་འགྲུབ༔ གས་ཆག་རལ་འཁྲུགས་
ལ་སོགས་ཡིད་དུ་མི་འོང་རྣམས་ཉམས་པའི་རྒྱུ་རྐྱེན་དུ་འགྱུར་རོ༔ མི་བཟློག༔ སྐྱོན་ཅན་མི་བཀྲོལ་
བར༔ དང་པོ་གཏན་ལ་དབབ་པའི་ཕྱིར༔ རན་ཚོད་ཟིན་པར་ལན་གསུམ་བརྡུང་བཀྲོལ་
བྱ༔ དེ་ནས་རིམ་པ་བཞིན་མཚམས་ཕྱེད་པར་གྱེར་བ་དང་༔ རོལ་མོ་བཞག་ལེན་
སྤྱད་དོ༔ རྔ་སྟབས་གྱེར་དང་བསྟུན་པ་དཀྱུས་རྣམས་ནས་འབྱུང་བ་ལྟར༔ གཞན་རོལ་
མོ་རྣམས་ཀྱང་དེ་དང་ཆ་མཐུན༔ སྙན་ལ་གྲྭ་འགྲིག་པ་གལ་ཆེ་ཞིང་༔ སྒེག་ཆོས༔
མཁས་ཁྱད་༔ སྒྱུར་སྐྱོན༔ མཐོས་ནོན༔ ཆགས་སྡང་༔ འགྲན་སེམསཿ ཡ་བྲལ་
འབྱོར་སྤྱོད༔ ཡབ་ཡོབ་བྲེལ་སྡུད༔ འདར་ཡུག༔ ལེ་ལོ༔ རྩེད་མོ༔ ཕྲི་བསྣན༔ གློ་
བཅོསཿ ཆོས་བརྒྱད་ལ་སོགས་པའི་སྐྱོན་དུ་མ་སོང་བར༔ གཞན་དོན་དུ་སེམས་བསྐྱེད༔
གོང་མ་ལ་དད་གདུང་༔ འོག་མ་ལ་བྱམས་སེམསཿ བར་གྲོགས་དང་བར་གྲེ་ཤེད་
མཐུན་ཅིང་༔ སྒོ་གསུམ་དཀྱིལ་འཁོར་གསུམ་ལྡན་གྱི་ངང་ནསཿ འཁྲུལ་རྟོག་བག་
ཆགས་ངན་པའི་སླད་མ་ཞུགས་པར༔ གཞུང་རྣམས་ནས་ཇི་ལྟར་བཤད་པ་ལྟར༔ ལག་
ལེན་གྱི་གྲྭ་ཚུགས་པར་གཏན་ལ་ཕབ་ཅིང་ལག་ཏུ་བླང་བར་བྱའོ༔ སྤྱི་དོན་གཉིས་པ་
དངོས་གཞི་དཔེ་དོན་སྤྲད་དེ་ཉམས་སུ་བླང་ཚུལ་གྱི་རིམ་པ་ནི༔ ཟ་གྱེར་གྱི་རྔའི་བརྡུང་
189



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
དང་སྤྱད་པའི་དབྱངས༔ སྟོང་གྱེར་གྱི་རྔ་ཡོད་མེད་གང་ལའང་རུང་བའི་དབྱངསཿ ཚིག་གྱེར་གྱི་
དབྱངས་ལྡིང་བཤར་བ་སོ༔ དེ་ཡང་རྔ་གྱེར་ཐམས་ཅད་ལ་དཀྱུས་ཁུག་ལྡིང་གསུམ་འཛོམ་
ཞིང་མཚམས་ཕྱེད་པ༔ སྟོང་གྱེར་ཐམས་ཅད་དལ་ཀློད་མེར་གསུམ་འཛོམ་ཞིང་རྒྱུན་
འབྲེལ་པ༔ ཚིག་གྱེར་ཐམས་ཅད་གསལ་དག་སྙན་གསུམ་འཛོམ་ཞིང་བྱིན་ཆགས་
པ་གལ་ཆེའོ༔ སྔོན་འགྲོ་ཆོས་སྤྱོད་ཀྱི་དབྱངས་དང་༔ གསེར་སྐྱེམས་མཚམས་གཅོད་
ལ་སོགས་པའི་དབྱངས་དང་༔ དངོས་གཞི་ལ་ཏིང་ངེ་འཛིན་རྣམ་གསུམ༔ གཞལ་
ཡས་ཁང་དང་༔ ལྷ་བསྐྱེད༔ སྤྱན་འདྲེན༔ བཞུགས་གསོལ༔ ཕྱག་འཚལ༔ མཆོད་པ༔
བསྟོད་པ༔ བཤགས་པ༔ ལྷ་འཛབ༔ བྱིན་དབབ༔ ཐུགས་དམ་བསྐང་བ༔ བསྐུལ་
པ་ལ་སོགས་པའི་དབྱངས༔ རྗེས་ལ་ཆད་བསྐུལ༔ ཟོར་ལས༔ ཆད་མདོ༔ བསྟན་
སྐྱོང་༔ མནན་གཟིརཿ ཤིས་བརྗོད་སོགས་ཀྱི་དབྱངས་སོ༔ གཞན་ཡང་བྱེ་བྲག་ཁ་
འཐོར་བའི་རྣམ་གྲངས་དཔག་ཏུ་མེད་ཀྱང་༔ དེ་རྣམས་ལས་འཕྲོས་པའི་ཕྱིར་གང་ལ་
གང་འོས་ཐམས་ཅད་དཀྱུས་ནས་འབྱུང་བ་ལྟརཿ དཔེ་དོན་ཚོལ་ཞིང་རིགས་པའི་
མདས་བསྣུན་ཏེ་བྱའོ༔ ཐོག་མར་སྔོན་འགྲོ་ཆོས་སྤྱོད་ཀྱི་དབྱངས་ཕལ་ཆེར་ཚིག་གྱེར་
སྟེ༔ དཔེར་ན་དབྱར་གཞུང་གི་དལ་ཆར་འབབ་པ་ལྟར་འཇམ་ཆར་དལ་གྱིས་འབབ་པ་ལྟར་
ཚིག་དུས་སུ་རྒྱུད་དུལ་བ་ཁོད་སྙོམས་པ་ལྟར་སྐད་ཀྱི་གདངས་ཆེ་ཆུང་རན་ཅིང་སྙོམས་པ༔ ཐང་སིམ་སིབ་
ཡོང་བ་ལྟར་ཚིག་སླད་མེད་ཅིང་སློང་སྐྱེན་པ ས་གཞི་ཐམས་ཅད་ཤུགས་ཀྱིས་བདས་པ་ལྟར་རང་བཞིན་གྱི་
བྱིན་ཆགས་རླན་གྱི་རང་བཞིན་ཡིན་པ་ལྟར་དབྱངས་ཀྱི་རྣམ་པ་ཚང་པ༔ རྩི་ཤིང་ནགས་ཚལ་ལོ་འབྲས་ལ་
སོགས་བསྐྱེད་པའི་རྐྱེན་བྱེད་པ་དང་འདྲ་བས་འགྲོ་བ་གང་དང་གང་གིས་ཐོས་པ་རྣམས་དང་བ་འདྲེན་ཅིང་
དད་པ་བསྐྱེད་པར་གྱེར་རོ༔ བྱའོ༔ ཁྱད་པར་དུ་གསེར་སྐྱེམས་དང་དེའི་རིགས་སུ་གཏོགས་
པ་ཐམས་ཅད་ལ༔ དཔེར་ན་རོལ་མོ་མཁན་གྱི་བསྒྱུར་དབྱངས་ལྟར་སྙན་ལ་ལྷུན་ཆགས་
ཤིང་ཚིག་དབྱངས་སྡེབ་སྦྱོར་མཐུན་པས་མི་མ་ཡིན་ལྷ་སྲིན་སྡེ་བརྒྱད་ལ་སོགས་པ་དགའ་མགུ་ཡི་རང་ནས་
190



སྔོན་འགྲོ་ཆོས་སྤྱོད་སོགས་ཀྱི་སྐོར།
ཆོས་མཐུན་གྱིས་གྲོགས་བྱེད༔ བྱའོ༔ མཚམས་གཅོད་ཀྱི་ཁོངས་སུ་གཏོགས་པ་ཐམས་ཅད་
ལ༔ གཡུ་འབྲུག་སྔོན་མོའི་ལྡིར་དབྱངས་སུ་དང་པོ་བགེགས་བཀུག་པ་དང་༔ བཀའ་བསྒོ་བ་
རྣམས་དལ་གྱིས་ལྡིར་རི་རི་བྱ༔ བར་དུ་བསྐྲད་དེ་གཟིར་སྔགས་རྣམས་ལ་དྲག་མྱུར་འུར་སྒྲ་ཐུག་ཆོམ་དང་
ལྡན་པར་བྱའོ༔ མཚམས་གཅོད་ཀྱི་དངོས་གཞི་ཐམས་ཅད་ལ་ཕྱི་མཚམས་དལ་ལ་སྙན་པ༔ ནང་མཚམས་
བག་དྲོ་ཕྱིན་ཆགས་ཏེ་འདྲེན་པའི་དུས་ནས་དབུགས་རྒྱང་བསྲིང་ལ་རིང་ནར་འཐེན་ཅིང་འདེགས་དང་བཅས་
པ་བྱ༔ དེ་ལ་མ་དལ་ཅིང་ལྡིར་ཐོན་ནས་བུ་འགྱུར་ཞིང་ཁུག་ཆགས་པ་གྱེར་གཞུང་ནར་གྱིས་བསྲིང་༔ བར་
བར་དུ་འུར་ཐུག་དྲག་པོའི་སྒྲ་གློ་བུར་དུ་ཡོད་པར་བྱའོ༔ གསང་བའི་མཚམས་གཅོད་ལ་སྙན་དྲང་ལྡིར་གསུམ་
གཅིག་རྫོགས་སུ་འཐེན་པར་བྱའོ༔ བྱའོ༔ དེ་ལ་སོགས་ཏེ་སྔོན་དུ་འགྲོ་བའི་རིགས་ཀྱི་དབྱངས་
ཐམས་ཅད༔ བྲེལ་གྱི་ནང་ནས་དལ་ཆགས་པ༔ ཞི་བའི་ངང་ནས་ཁྲོ་ངར་དང་ལྡན་
པ་སྟེ༔ གང་ལ་གང་རིགས་ཕལ་ཆེར་རིགས་པའི་མདས་བསྣུན་པར་བྱའོ༔ དངོས་
གཞིའི་དབྱངས་ལ༔ ཕལ་ཆེར་དལ་གྱིས་གཞི་བཅའ༔ དར་གྱིས་ཁོག་ཕུབ༔ འགྱུར་
གྱིས་རྒྱན་བཏགས༔ ཁུག་པས་མཉེན་བཙལ༔ རྒྱུད་རིང་བས་འཇམ་ལ་ཕབ གོང་
འོག་མ་བུ་འཛོམ་པས་ལྷུ་སྤྲད༔ དབྱངས་གཞུང་གི་མ་བསྙུང་༔ བུ་བསྲིང་༔ བཞག་
མཚམས་སུ་ལྷད་མ་ཞུགས་པར་གྱེར་རོ༔ དེ་ཡང་ཏིང་འཛིན་རྣམ་པ་གསུམ་གྱི་དབྱངས༔
དཔེར་ན་བྱ་རྒྱལ་རི་རྩིབས་གཅོད་པ་ལྟར་ལིང་ལིང་འཐོན་ཅིང་དཀྱིལ་མཚམས་སུ་
ལྡིང་ཁུག་ཕལ་ཆེར་སྣའི་ནང་ནས་ཁོང་ཤེད་ཅུང་ཞིག་བསྐྱེད་ལ པར་བྱས་ལ༔ མ་བུའི་གོང་འོག
མ་སྟོད༔ བུ་སྨད༔ མཚམས་སྤྲེལ༔ བཞག་སོ་ཤིན་ཏུ་རིང་བར་བསྲིང་ངོ་༔ འབྱུང་དང་
པོ་བསམ་བློ་བཏང་བ་ལྟར་བྱ་ཞིང་རྒྱུན་ལ་ཕེབ་ནས་ངར་བཏགས་ཤིང་དྲག་ལ་མྱུར་བར་འཐེན། དེ་ཉིད་ཀྱི་
མོད་ལ་ངལ་བསོས་སླར་གོང་མ་ལྟར་གཞུག་དལ་ནར་གྱིས་བསྲིང་ཏེ་རེ་མོས་ཀྱིས་བྱའོ༔ བ་རིམ་བརྩེགས་
གྱད་མཁར་བརྩེགས་པ་ལྟར་བྱ༔ གཞལ་ཡས་ཁང་བསྐྱེད་པའི་དབྱངས༔ དཔེར་ན་
ཆུ་ཀླུང་ཆེན་པོའི་རྒྱ་མཚོ་མ་བུ་འདྲེས་པ་ལྟར༔ ནར་གྱིས་འཐེན་ཅིང་ཁུག་འགྱུར་དང་
191



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
བཅས་པས་དལ་ཕབ༔ ལྷ་བསྐྱེད་པའི་དབྱངས་དཔེར་ན་རྒྱལ་པོས་བཀའ་ཁྲིམས་
བཅའ་བ་ལྟར༔ དབྱངས་དབྱངས་ཚུགས་ཐུབ་པ་ཁོག་རྒྱལ་པོ་གདན་ལ་བཞུགས་པ་འདྲ་
བ༔ དབྱངས་སྙན་པོ་འགྱུར་བཙུན་མོས་གླུ་ལེན་པ་འདྲ་བྱ༔ དབྱངས་ཁུག་བློན་པོ་གྲོས་
ལ་ཚོགས་པ་ཁུག་པའི་བར་དུ་ལེ་ལོ་མེད་ཅི་སྒྲོས་ཐོན་པ་གླུ་ཚིག་དམ་ དབྱངས་རྒྱུན་གྱད་དབྱངས་
རྒྱུད་རིང་ལ་བཤན་ཅིང་ཁོང་ཤེད་དང་ལྡན་པས་ནར་གྱིས་བསྲིང་པ། པས་མདའ་རྒྱང་འཕེན་པ་འདྲ་
བ༔ དབྱངས་ལྡིང་ཁུག་གསུམ་བཞི་གཅིག་བྱས་པའི་རྗེས་ལ་ཕྲ་ན་ར་ར་བསྲིངས་ནས་མེར་གྱིས་བསྐྱིལ་
བ་ལྟར་བྱས་ལ་བཞག གཞུག་འབངས་སྐོར་ལས་བྱེད་པ་འདྲ་བ༔ དབྱངས་ཀྱི་མ་བུའི་
ལྷ་མ་བུ་གོང་འོག་གིས་མཚམས་བསྲེས་པས་འགག་ཟིན་ཅིང་བར་ཁྲིགས་བྱེད་པར་བྱའོཚིགས་མཚམས་
སྒོ་སྲུང་བ་འདྲ་བར་འཐེན་ཅིང་གྱེར་བར་བྱའོ༔ གྱེར་བསྒོམ་གྱི་ཁྱད་པར་དངོས་
གཞི་འདིར་ཡོད་པས་དལ་ལ་ལྷོད་ཆགས་པ༔ སྙན་ལ་འགྱུར་ཆགས་པ༔ རིང་ལ་
མཚམས་ཕྱེད་པ མགོ་མཇུག་བར་གསུམ་གྱི་མ་བུ་འཛོམ་པ་ཕྱི་ནང་ཕྱི་བསྐྱེད་རིམ་ལྷའི་གསལ་ཆ་
ནང་རྫོགས་རིམ་དོན་གྱི་གསལ་ཆ་བར་མཚམས་སྦྱོར་གྱེར་དབྱངས་ཀྱིས་གོ་བདེ་བ་བྱའོ༔ བར་གསུམ་གྱི་
བརྡ་འཕྲོད་པར་བྱའོ༔ སྤྱན་འདྲེན་གྱི་འདྲེན་ཅུང་ཞིག་བྱས་ལ་ལྷའི་མཚན་རྫོགས་པར་བཟུང་ལ་
རིང་རྒྱང་རྒྱང་ལན་གསུམ་འཐེན་ཅིང་ངལ་ཅུང་ཞིག་བསོས་ཏེ་གདུང་བའི་དབྱངས་ཀྱིས་འགྱུར་གསུམ་དང་
ལྡན་པས་མ་བུ་སླར་རྐྱང་རྐྱང་གསུམ་འཐེན་ལ་ནར་གྱིས་བསྲིངས་ལ་བཞག་གོ༔ དབྱངས་མས་བུ་ལ་
འབོད་པའམ༔ བརྩེ་གདུང་ཅན་གྱི་གྲོགས་ལ་འབོད་པ་ལྟར༔ སྙན་ལ་རྒྱུན་རིང་བར་
འཐེན༔ བཞུགས་སུ་གསོལ་རིང་རྒྱང་རྒྱང་འཕེན་པའི་རྗེས་ལ་འགྱུར་གསུམ་ལྡིང་གཅིག་ཁུག་གསུམ་
དེ་མ་བུའི་ཚུལ་དུ་རེ་མོས་བྱས་པའི་རྗེས་བཙན་གྱིས་བཞག་གོ༔ དང་པོ་འགྱུར་གསུམ་བྱས་པའི་རྗེས་ལ་རིང་
ནར་ནར་གསུམ་འཕེན་སར་བར་དུ་ཚིག་རྫོང་ཞིང་མཉེན་འགྱུར་དང་བཅས་པས་མ་ལྔ་ས་ལ་ཕབ་པོ༔ བའི་
དབྱངས་བྲན་ཁོལ་གྱི་ལྤགས་རློན་མཉེ་བ་ལྟར་འཐེན་བརྒྱང་རེ་མོས་བྱ༔ ཕྱག་འཚལ་
གྱི་དབྱངས་སྤྱང་གལ་གྱིས་ཟིན་པ་ལྟར་བྱའོ༔ མཆོད་པའི་དབྱངས་ལ་རྣམ་པ་མང་སྟེ༔
192
སa



སྔོན་འགྲོ་ཆོས་སྤྱོད་སོགས་ཀྱི་སྐོར།
ཕྱི་མཆོད་དང་ནང་མཆོད་གསང་མཆོད༔ དེ་ཁོ་ན་ཉིད་སྦྱོར་སྒྲོལ་གྱི་མཆོད་པ༔ སྨན་
གྱི༔ རཀྟའི༔ གཏོར་མའི་མཆོད་པ་ལ་སོགས་རྩ་བ་དེ་རྣམས་ལ་ཡན་ལག་མང་ཡང་
དེ་རྣམས་ལས་གང་འཐད་སྤེལ་བར་བྱའོ༔ ཕྱི་མཆོད་ཀྱི་དབྱངས་དང་པོ་རིང་བ་གསུམ་
བར་དུ་ཁུག་པ་གཅིག་བྱས་ཏེ་འགྱུར་གྱི་རྗེས་མ་ལྡིང་ཁུག་གསུམ་བྱ་བུ་ནར་གྱིས་འཐེན་པ་ཙམ་གྱིས་བཞག་
གོ༔ དཔེར་ན་ལྕོགས་གའི་འགྱུར་སྐད་ལྟརཿ སྙན་ཅིང་འགྱུར་ལ་གྲངས་མང་བར་གྱུར
ནང་མཆོད་ཀྱི་དབྱངས་ནི༔ བུང་བའི་ཚང་སྐད་འདོན་པ་ལྟར༔ དལ་ཁོད་སྙོམས་ཤིང་
སྙན་པར་གྱུར༔ གཡི་རི་རི་འདྲ་བ་ལ་རིང་ན་ར་ར་འཐེན་ཅིང་རྒྱང་རྒྱང་གསུམ་བྱ་ཞིང་ཆད་ཀྱིས་བཅད་
སླར་ཙན་གྱིས་བླང་ལ་ལྡིང་ཁུག་གཅིག་གི་བར་དུ་འགྱིང་བ་ལྟར་བྱའོ༔ གསང་མཆོད་ཀྱི་དབྱངས་
དཔེར་ན༔ ན་ཆུང་མས་གདུང་བའི་གྲོགས་ལ་ཡིད་ཆགས་པའི་གླུ་ལེན་པ་ལྟར༔ སྙན་
པའི་སྒྲ་དྲུག་འགྱུར་དུ་གྱེར་རོ༔ དེ་ཁོ་ན་སྦྱོར་སྒྲོལ་གྱི་མཆོད་འདྲེན་རྒྱང་འཕེན་ཐུང་བཞག་
བྱ་མོ་སྐད་གསང་ཕྲ་ན་ར་ར་བསྲིང་ཞིང་དཀྱིལ་དུ་སླེབ་ནས་འགྱུར་མ་བུ་དྲུག་སྟེ་དམའ་ན་ར་ར་བསྲིང་ལ་
དལ་གྱིས་བཞག་གོ་དབྱངས་ནི༔ བུ་གཞུང་དེ་ཉིད་ལ་ཅུང་ཞིག་ཐུང་དུ་བཏང་ངོ༔ ཡང་ཡང་ཐུང་དུ་བཏང་
ངོ༔ རིང་ཐུང་སྐད་ཆེ་ཆུང་སྤེལ་ཞིང་འདོར་རེས་བྱའོ༔ དང་པོ་འདྲེན་རྒྱང་རྒྱང་བ་གསུམ་གྱི་རྗེས་ལ་ཚག་བར་
དུ་མེད་པའི་ཕྱེད་འབྲུ་རྫོགས་པར་བྱས་ཏེ་ཕྱེད་ནས་ཚགས་བར་མ་རྫོགས་ཀྱི་བར་དུ་ཚགས་བར་རེ་རེ་ཞིང་ནར་ནར་
རྒྱ་མཚོའི་རླབས་གཡོ་བ་ལྟར་བྱའོ༔ བུའི་སྐབས་སུ་སླེབས་ནས་དལ་གྱིས་འཐེན་ལ་མེར་གྱིས་བཞག་གོ༔
བྲེལ་དུས་བཏང་སྐབས་སུ་བསྲིང་སྟེ་རེ་མོས་བྱ༔ ཅུང་ཞིག་དྲག་ལ་མྱུར་བར་བྱའོ༔ དཔེར་ན་མགར་བའི་
སྦྱད་ཆེན་འབུད་པ་ལྟར༔ རེ་མོས་ཀྱི་ལྡི་རི་རི་གྱེར་རོ༔ བདུད་རྩི་སྨན་གྱི་མཆོད་
དབྱངས་ནི་རྒྱ་མཚོ་ཆེན་པོའི་རླབས་བསྐྱོད་པ་ལྟར་དལ་མེ་རེ་རེ་གྱེར༔ བདུད་རྩིའི་
འཛབ་དབྱངས་ནི༔ ཆུ་བོ་དལ་བྲེལ་རེས་མོས་བྱ་སྐབས་སུ་གློག་ལྟར་གྱེར༔ ཆེན་པོ་རྒྱུན་འབབ་
ལྟར་གྱེར་རོ༔ རཀྟའི་དབྱངས་ཁོག་བདུད་རྩི་དང་འདྲ་བ་ལས༔ ཅུང་ཞིག་ཐུང་དུ་བཏང་
ལ་འཛབ་དང་བཅས་པའོ༔ གཏོར་མའི་མཆོད་དབྱངསཿ མ་སེང་གེ་འགྱིང་བ་ལྟར་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ལ༔ བུ་སྟག་མོ་ངར་བ་ལྟར་བྱའོ༔ མདོར་ན་དབྱངས་སྟོད་དལ་ལ་འགྱིང་ཆགས་པ་དབྱངས་
སྨད་དྲག་ལ་ངར་ཆགས་པ་སྟེ་མ་བུ་ལྡིར་བ་དང་སྙན་ལ་ཆགས་པར་གྱེར་རོ༔ མཆོད་པའི་ཁོངས་སུ་
གཏོགས་པའི་དབྱངས་ཐམས་ཅད་སྙན་པ་དང་༔ འགྱུར་བ་དང་༔ རྒྱུན་རིང་བར་གྱེར་
ཞིང་༔ སྐབས་སུ་ལྡིང་བཤར་གྱི་གྱེར་དང་སྤྲེལ་ལོ༔ བསྟོད་པའི་དབྱངས་ནི་སྙན་
ལ་རྒྱང་རིང་དལ་ཁུག་འཛོམ་པ་ཞི་བའི་བསྟོད་དབྱངས་ཁུ་བྱུག་གི་སྐད་ལ་དཔེ་བླང་ནས་གྱེར་
རོ༔ ཁྲོ་བོའི་དལ་ཅིང་ཁུག་ལ་ལྡིར་ཆགས་པ་སྟེ་འདི་ལ་མ་ངེས་པས་རྣམ་པ་མང་དུ་བསྒྱུར་ཞིང་གང་འཐད་དོ༔
བསྟོད་དབྱངས་ཕོ་རོག་གི་སྐད་ལ་དཔེ་བླངས་ནས་གྱེར་རོ༔ བླ་མའི་བསྟོད་དབྱངས་
དར་པོ་ཆེ་རླུང་གིས་བསྐྱོད་པ་ལྟར་བག་དྲོ་ཞིང་འཕྱོ་བ་རེམ་པ༔ ལྡིང་བ་བྱིན་ཆགས་
པར་གྱེར་རོ༔ ཡི་དམ་གྱི་བསྟོད་དབྱངས་རྒྱལ་པོ་ཆེན་པོས་ཁྲིམས་ཀྱི་རྔ་བོ་ཆེ་བརྡུང་
བ་ལྟར་འུར་ཏིང་སིང་ཁྲོལ་ཅུང་ཞིག་ཆགས་ཤིང་༔ འཇིགས་པ༔ ཟིལ་ཆེ་བར་སྐད་ཅི་
འགྱུར་མི་འདྲ་བ་མང་དུ་འགྱུར་བ་ལྟར་ཡི་དམ་གང་འོས་ཞི་ཁྲོ་ཡབ་ཡུམ་ཐམས་ཅད་ལའོ༔ གྱེར༔ མཁའ་
འགྲོ་མའི་བསྟོད་དབྱངས་ལ་ཞིང་པ་སོ་ནམ་འགུལ་བ་ལྟར༔ དལ་བའི་ནང་ནས་
བྲེལ་བ༔ དབྱངས་ཚགས་དལ་ལ་ངལ་སོས་པ༔ དབྱངས་སྨད་གཅོང་རོང་དོགས་མོར་
ཆུ་བོ་ཆེན་པོ་འབབས་པའི་སྐད་ལྟར་དྲག་ལ་མྱུར་ཞིང་འུར་སྒྲ་ཐུག་ཆོམ་གྱི་ནང་ནས་
སིང་ཁྲོལ་སྙན་པའི་སྒྲ་དང་ལྡན་པས་གྱེར་རོ༔ དེ་ཡང་ཡབ་ཀྱི་བསྟོད་དབྱངས་སྦོམ་
ལྡིར་ངར་ཆགས་པ༔ ཡུམ་གྱི་བསྟོད་དབྱངས་ཕྲ་མཉེན་འགྱུར་ཆགས་པ་ཁོ་ནའོ༔
བཤགས་པའི་དབྱངས་ནགས་ཚལ་ཆེན་པོ་ལ་མེ་འཆེད་པ་ལྟར༔ མྱུར་ལ་ངར་ཆེ་ཞིང་
རྒྱུན་རིང་བར་གྱུརཿ འཛབ་དབྱངས་ཀྱི་རིགས་ལ་མ་ངེས་རྣམ་གྲངས་དཔག་ཏུ་མེད་པའི་
ཕྱིར་ན༔ ཏེ༔ ཕལ་ཆེར་ལྷས་བརྡ་རྟགས་ཀྱི་ལུང་སྟོན་པའམ༔ སྒྲུབ་པ་པོའི་གཞན་ཚིག་
གིས་བར་མ་ཆོད་ཅིང་འཛབ་དབྱངས་ཀྱི་སྒྲ་མ་ཆགས་ན་ཅི་འདོད་མྱུར་དུ་འགྲུབ་བོ༔ ཉམས་ལ་རང་
ཤུགས་ཀྱིས་འཆར་ཞིང་ལུས་ལྷའི་དང་པོ་དལ་བུས་སྐད་འཕང་ཆུང་བར་གྱུར༔ གཞུང་ལ་ཕེབ་ནས་
194



སྔོན་འགྲོ་ཆོས་སྤྱོད་སོགས་ཀྱི་སྐོར།
ངར་སྐད་བསྐྱེད་དོ༔ དབྱངས་དལ་ལ་རིང་བ་ཚིག་རྫོང་སྐྱེན་ཞིང་སྐབས་སུ་དུམ་བུ་དུམ་བུར་འཐོར་བ་ལྟར་
བྱས་ཏེ་བཞག་མཚམས་སུ་དུ་བ་འཁྲིགས་པ་ལྟར་མེར་གྱིས་བསྐྱིལ་ལོ༔ དད་པ་དང་ལྡན་ཞིང་དམ་ཚིག་ལ་
གནས་པ་རྣམས་ལའོ༔ བསྐྱེད་རིམ་དང་ལྡན་པས་ལྷོད་ཀྱིས་ཀློད་དེ་ལྷ་སོ་སོའི་རྣམ་འགྱུར་
གར་སྟབས་བྱ༔ ངག་སྔགས་ཀྱི་བརྗོད་ཚིག་དང་ལྡན་པས་དལ་ལ་ཕབ་ཅིང་རྒྱུན་རིང་
ལ་བར་མཚམས་མེད་པར་འཛབ་དབྱངས་སྒྲོགས༔ བྱིན་དབབ་པའི་དབྱངས་དཔེར་
ན་ས་འབྲུག་གྲགས་པ་ལྟར་ཁོལ་ཞིང་ལྡིར་བར་དང་པོ་ཐུག་ཐུག་པ་གསུམ་བྱས་པའི་རྗེས་ལ་
ཉེ་རེ་རེ་ཡུན་བསྲིང་ངལ་བསོ་བ་དང་གྲེ་ཀློང་ནས་ཇེ་ཆེ་ཇེ་ཆེར་གྱུར་རོ༔ གོང་འོག་གཉིས་ཀྱི་མཚམས་སུ་ཁོལ་
ལྷོག་ལྷོག་པ་ལྟར་གྱི་གྲེ་འགྱུར་དྲུག་བྱ་ དེ་གོང་མའོ༔ དེ་ནས་འོག་མ་རྣམས་དབྱངས་ཀྱི་བུ་ཡིན་ཏེ་ལྡི་རི་རི་དམའ་
ཞོལ་གྱིས་བཏང་ལ་ནར་གྱིས་བསྲིང་ནས་གོང་མ་བཅད༔ འོག་མ་སྤྲུལ་མཇུག་ལྟར་བསྲིང་བར་བར་དུ་སྙན་
པའི་འགྱུར་ཆུང་རེ་བྱའོ༔ གྱེརཿ དེ་ནས་ཐུགས་དམ་དང་པོ་རྔམ་པ་ལྟར་གསུམ་བར་དུ་འགྱིང་བ་ལྟར་
གསུམ་ཐ་མ་མདུར་བ་ལྟར་གསུམ༔ བཀའ་རྫོགས་པ་ཡིན་པས་རེ་མོས་བྱའོ༔ བསྐང་བའི་དབྱངས་
སྟོབས་ལྡན་ང་རོ་འདོན་པ་ལྟར་གྱེར་རོ༔ ཐུགས་དམ་བསྐུལ་བའི་དབྱངས་སྲིན་པོའི་
ཆོམ་སྒྲ་འུར་སྒྲ་ཐུག་སྒྲ་དང་བཅས་བསྟོད་སྨད་བར་གསུམ་མེད་པར་ལྷུན་མཉམ་གྱི་ངང་ནས་ངར་ཞུགས་
བསྐྱེད་ལ་གྱེར་རོ༔ གྲོང་ཁྱེར་དུ་ཁྲོ་རྒྱལ་གྱི་དམག་ཕོག་པ་ལྟར་གྱེར་རོ༔ དེ་རྣམས་ནི་
དངོས་གཞི་སྟེ༔ ཐམས་ཅད་ཀྱང་དལ་གྱིས་ཁོག་བླ་མ་དང་ཞི་བ་ཕུབ༔ འགྱིང་ཡི་དམ་དང་
ཁྲོ་བོ་ གིས་སོ་བཟུང་ སྙན་ཡུམ་གྱི་པའི་རྒྱན་བཏགས་འགྱུར་གྱིས་མཁའ་འགྲོ་རྣམས་
ཀྱིས་གཉེན་བཙལ དབུགས་སྣས་མཇུག་བསྲིང་བ་ལ་སོགས་ཏེ༔ གྱེར་ཚིག་དང་
མཐུན་པ༔ དབྱངས་དང་རྔ་སྟབས་མཐུན་པ་རྣམས་གནད་ཆེའོ༔
རྗེས་ཀྱི་ཆོ་ག་རྣམས་ཀྱི་དབྱངས་ལཿ ཆད་པ་དང་༔ བསྐུལ་བ་དང་༔ ཟོར་དང་༔
ཆོས་སྐྱོང་གི་དབྱངས་དང་སྨད་ལས་རྣམས་ཕལ་ཆེར་ལྷུ་ཐུང་ཞིང་དྲག་ལ་ངར་ཆེ་བ༔
མྱུར་བ༔ བྱིན་ཆགས་པ༔ རྩུབ་ལ་ཟིལ་ཆེ་བ༔ ཆུ་ཕྱར་ཆེན་པོ་དོང་དུ་ལྷུང་བ་ལྟར་དང་
195



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
རི་གཟར་ལ་རྦབ་རྒོད་འདྲིལ་བ་ལྟ་བུ་དང་༔ སེང་གེ་འགྱིང་བ་ལྟ་བུ་དང་༔ སྟག་མོ་
མཆོང་བ་ལྟ་བུ་དང་༔ རྦ་ཀློང་འཁྲུག་པ་ལྟ་བུ༔ ཆུ་སྲིན་གདུག་པས་རྐན་སྒྲ་རྡེབ་པ་
ལྟ་བུ༔ འབྲུག་ཆེན་ལྡིར་བ་ལྟ་བུ༔ གློག་ལྟར་འཁྱུག་པ་ལ་དཔེ་བླང་སྟེ༔ ཚིག་དོན་
མཐུན་པར་སྐྱེས་བུ་བློ་གྲོས་ཅན་གྱིས་དབྱངས་དེ་གྱེར་བར་བྱའོ༔ ཆད་མདོ༔ མཁྱེན་
གསོལ༔ གཟུ་དཔང་༔ སྒོ་དབྱེ༔ ལམ་བསྟན་ལ་སོགས་པའི་དབྱངས་རྣམས༔ དཔེར་
ན་དབྱངས་སྟོད་རྟ་ལྟར་དབྱངས་འདྲེན་རྣམས་ཕྲ་ཙེ་རེ་རེ་འཐེན་ཅིང་མཇུག་ནར་གྱིས་ཕབ་བོ༔ འཚེར་
བ༔ དབྱངས་རྒྱུན་དེ་རྒྱུད་ལ་ཕེབ་ནས་ཅུང་ཟད་འཐེན་པའི་ཕོའི་སྐད་ལྟར་གཅོང་རྗེས་ལ་སྙན་
ཆུང་རེ་བཏགས་བ༔ དབྱངས་སྨད་ཅོ་གའི་དེ་རྗེས་འགྱུར་སི་ལི་ལི་ཆེ་ཆུང་སྤེལ༔ སྐད་ལྟར་འགྱུར་
པ༔ དབྱངས་གཞུག་གླག་མོ་གཞུག་ནར་གྱིས་བཏེག་ལ་བཞག་གོ༔ གཟན་ལ་འཛུམ་པ་ལྟར་
གྱེར་རོ༔ ཆད་མདོའི་དང་པོ་ཆུང་ངུ་ནས་འཐེན་ དབྱངས་སྲིན་མོ་བར་དུ་འགྱུར་ཁུག་གསུམ་
བཞི་རེ་བྱས་རྗེས་ལ་རིང་ནར་གྱིས་འཐེན་པ་ཙམ་གྱིས་བཞག་གོ༔ བུ་ལ་གདུང་བ་ལྟར་སྐྱོ་ཞིང་འགྱུར་
ལ་ལྡིར་ཆགས་པར་གྱུར༔ གཏོར་བྲོའི་དབྱངས་ནི༔ དུར་ཁྲོད་ཀྱི་ཝ་སྤུང་རྒྱུག་འདྲལ་
བྱེད་པ་ལྟར་གྱེར་རོ༔ ལྷག་གཏོར་དང་བསྐུལ་ཕྲན་རྣམས་ཟ་ཧོར་གྱི་རྒྱང་ཀང་ཀ་ཟུག་
པའི་ཚུལ ཁྱི་ཟུག་པ་འདྲ་བ༔ མདར་མ་མདུར་གྱི་ཁོག་ཕུབ་ལ་སྐབས་སུ་རིང་རྒྱང་སྤྱང་མོ་དུ་བ་
འདྲ་བ༔ དོམ་ནག་རྒྱུག་པ་འདྲ་རྒྱང་སྒྲེ་བྱར་བྱར་བྱེད་པ་ལྟར་རྦད་འཕྱོང་ཟད་བྱེད་པ་འདྲ་བ་བར་
ལ་ཁྱིལ་ཙམ་པ་རེ་བྱ༔ བ༔ ཝ་མོ་བརྒྱལ་བ་ལྷང་ལྷང་འཐེན་པའི་ལྷུ་བར་དུ་རིང་ཐུང་སྤེལ་འདྲ་བ༔
འབྲོང་ངར་ལྷབ་འགྲོ་བའི་གདངས་སྐད་ཆུང་དུ་བྱས་ལ་ཆུང་ཙིར་བ་ལྟར༔ བྱས་ལ་དབྱངས་གཞུང་ལྡེར་ལ་
ཕབ་པའོ༔ བུ་དར་མ་ངུར་སྒྲ་སྒྲོག་པ་ལྟ་བུ་རྣམས་ལ་དཔེ་བླང་སྟེ་གྱེར་རོ༔ ཚིག་དང་རྫ་
སྟབས་གྱེར་གསུམ་སྙན་ལ་རིང་སར་རིང་བ༔ ཐུང་སར་ཐུང་བ༔ འགྱུར་སར་འགྱུར་
བ༔ མཉེན་སར་མཉེན་པཿ ལྡིང་ཁུག་འཛོམ་པའི་ས་རུ་རི་ཐང་མཚམ་ཕྱེད་པར་བྱ་
ཞིང་གྱེར་རོ༔ སྨོན་ལམ་གདབ་པ་དང་བཀྲ་ཤིས་ཀྱི་ཚིགས་སུ་བཅད་པ་བརྗོད་པ་ལ་
196



སྔོན་འགྲོ་ཆོས་སྤྱོད་སོགས་ཀྱི་སྐོར།
སོགས་ཕལ་ཆེ་བ་ཐམས་ཅད་ནི་ཚིག་ཟེར་འདོན་དུ་འཁྱམ་སྤྲད་པ་ཡང་ཡོད༔ གྱེར་ཚིག་འབྲུ་
དག་པ༔ བྱས་རྒུམ་བུ་ཐུ་བ་ལྟར༔ བརྗོད་པ་དག་རྒྱ་བོད་ཀྱི་ལོ་ཙ་བས་ལོ་ཙ་བསྒྱུར་བ་ལྟར༔ ༔
གདངས་སྙན་གྲམ་ཐང་དུ་ལྕགས་ཐག་དྲུད་པ་ལྟར༔ ཚིག་རྫོང་ཀློག་པ་དར་མ་ལྟར་པ༔ བྱིན་
ཆགས་པར་ལྡིང་བཤར་དུ་མེ་རེ་རེ་གྱེར་བར་གྱེར་གྱི་གདངས་ཆེ་ཞིང་རྒྱུན་རིང་ལ་འགྱིང་ཆགས་
པའོ༔ བྱའོ༔ ཕྲིན་ལས་ཁ་འཐོར་བ་རྣམས་དང་གཞན་ཡང་༔ བརྡ་སྒོ་བརྡ་ཕྱག་དང་༔
ཚོགས་ཀྱི་ལས་རིམ་བསྒྲལ་བ་དང་༔ བསྟབ་པ་འབུལ་བ༔ བསྐང་བ་ལ་སོགས་ཏེ
ལྷག་མའི་མཐར་ཐུག་པ་རྣམས་དང་༔ འཛབ་ཁང་དབྱེ་བ༔ འཛབ་བསྟོད༔ འཇབ་
བསྐུལ་ཏེ༔ མདོར་ན་ལས་གཞུང་གི་ཁ་སྐོང་སྒྲུབ་པ་ཆེན་མོ་དབང་གི་རིགསཿ སྒྲུབ་
ཕྲན་གྱི་རིགས་རྣམས་ནས་འབྱུང་བ་ལྟར་དབྱངས་དགོས་པའི་རིགས་ཐམས་ཅད་གཞུང་
གོང་མ་དང་སྤེལ་ཞིང་། གང་ལ་གང་འོས་དབྱངས་འདྲ་མིན་གྱི་ལྷན་ཐབས་སྦྱར་ཞིང་།
སྙན་ལ་བག་དྲོ་བ་ལྷའི་དགྱེས་པ་སྐོང་ནུས་པ༔ ཕ་རོལ་གཞན་གྱི་སྣང་བ་འགྱུར་བ
རྣལ་འབྱོར་པ་རྣམས་ཀྱང་ངེས་འབྱུང་དང་༔ སྐྱོ་ཤས་ཆེ་ཤིང་དང་བ་འདྲེན་པཿ མི་མ་
ཡིན་པ་རྣམས་ཀྱང་༔ བཀའ་ཉན་ཅིང་གསུང་སྡོད་དང་རང་དབང་མེད་པར་ལས་བྱེད་
པར་འགྱུར་བའི་དབྱངས་གྱེར་བར་བྱའོ༔
སྤྱི་དོན་གསུམ་པ་དབྱངས་ཀྱི་རྒྱུ་མཚན་དགོས་ཆེད་དམ་ཚིག་དང་གསུམ་བསྟན་པ་ནི༔
དང་པོ་རྒྱུ་མཚན་ནི༔ ཆོས་ཐམས་ཅད་རྟེན་ཅིང་འབྲེལ་བར་འབྱུང་བའི་ཕྱིར༔ འདིར་
ཡང་༔ ནང་བརྗོད་པ་ངག་གི་སྒྲ་ཚིག སྙན་པའི་གླུ་དབྱངས་རྒྱུན་སྐད་ཤུགས་ལས་
འབྱུང་བའམ༔ སྤྱི་འབྱུང་བ་གཡོ་འགུལ་ཕན་ཚུན༔ རྐྱེན་གྱིས་རྐྱེན་བསྐུལ་བ་ལས་
ཀྱང་༔ སྙན་པ་དང་མི་སྙན་པ་དང་༔ དེ་ལས་གཞན་པ་སྟེ་སྣ་ཚོགས་པའི་སྒྲ་ཤུགས་
ལས་འབྱུང་བ་དང༔ བར་སྣང་ལྷའི་གནས་རིས་ནས༔ སེམས་ཅན་དམྱལ་བའི་མཐར་
ཐུག་པར་འགྲོ་བ་ལྷ་དང་བཅས་པ་སྣ་ཚོགས་པས༔ སྐད་ཀྱི་བྱེ་བྲག་དཔག་ཏུ་མེད་པ་
197



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ངང་ངམ་ཤུགས་སམ༔ རྐྱེན་གྱིས་བསྐུལ་བའི་དབང་གིས་འབྱུང་ཞིང་༔ རྒྱལ་བ་གང་
དག་གིས་འགྲོ་བ་རྣམས་ཀྱི་དོན་གང་ལ་གང་འདུལ་དུ་མཛད་པ་ལ་ཡང་གསུང་དབྱངས་
ཡན་ལག་དྲུག་ཅུ་ལ་སོགས་བསམ་གྱིས་མི་ཁྱབ་པ་བསྒྲག་པར་མཛད་པ་ལྟར༔ འདིར་
ཡང་ཡེ་ཤེས་ཀྱི་ལྷ་ཉེ་བར་མཆོད་བསྟོད་ཐུགས་དམ་བསྐང་ཞིང་ འབྲས་བུ་རྣམ་གཉིས་
བསྒྲུབ་པ་དང་༔ དེ་ལས་གཞན་པ་རྣམས་ཀྱང་༔ མཆོད་བསྟོད་ཕྲིན་ལས་གནད་ནས་
བསྐུལ་ཞིང་༔ བར་ཆད་རྣམ་གཉིས་བསལ་བ་དང་༔ རྣལ་འབྱོར་སྒྲུབ་པ་པོས་བླ་མེད་
ཀྱི་དོན་འབྲས་མྱུར་དུ་འགྲུབ་པའི་ཐབས་ཀྱི་མཐུན་རྐྱེན་དུ་རང་བྱུང་བ་ལ་གདངས་
རྩལ་སྤར་བ་ལ་སོགས་རྒྱུ་མཚན་དུ་མའི་སྒོ་ནས་སོ༔ གཉིས་པ་དགོས་ཆེད་ནི༔ ཕྱི་ནང་
གསང་བའི་ལྷ་དང་སྲུང་མ༔ འཇིག་རྟེན་དང་འཇིག་རྟེན་ལས་འདས་པའི་དཀྱིལ་
འཁོར་ལྷ་ཚོགས་རྣམས་དགྱེས་པ་བསྐང་བའི་ཕྱིར༔ ཕྱི་ནང་གསང་སོགས་ཀྱི་མཆོད་
པ་རྣམ་པ་མང་པོ་འབུལ་བ་ལ༔ བླང་བ་སྒྲ་དབྱངས་ཀྱི་མཆོད་པ་ལས༔ དབྱངས་ཀྱི་
ཡན་ལག་རྒྱ་མཚོའི་སྒྲ་ཀུན་གྱིས༔ ཞེས་པ་དང༔ རོལ་མོ་དབྱངས་སྙན་ཡིད་འོང་ལྡན༔
ཞེས་སོགས་ལུང་གི་རྣམ་གྲངས་མང་པོ་དང་མཐུན་པར་མཆོད་པ་རྣམས་ཀྱི་ནང་ནས
ནང་གྲག་སྟོང་བླ་མེད་རྒྱན་གྱི་མཆོད་པ་ནི་ཤིན་ཏུ་གནད་ཆེ་ཞིང་ཚོགས་རྣམ་པ་གཉིས་
སྤེལ་པ་ལ་ཡང་འདི་གནད་ཆེ༔ རྣལ་འབྱོར་པས་རང་དོན་རྩེ་གཅིག་གིས་བྱང་ཆུབ་
བསྒྲུབ་པའི་ཆ་རྐྱེན་དང་ གཞན་དོན་ཕྲིན་ལས་སྒྲུབ་པའི་གྲོགས་ཁྱད་པར་ཅན་དུ་
འགྱུར་བ་ལ་སོགས་པའི་དགོས་ཆེད་མང་བར་གསུངས་སོ༔ གཞན་ཡང་༔ ཚིག་དོན་
བརྡའ་སྤྲོད་གྲག་སྟོང་དབྱངས་ཀྱིས་མཆོད༔ ཅེས་པས་ཀྱང་༔ དོན་གྱི་དགོས་ཆེད་དུ་
ཤུགས་ཀྱིས་གོའོ༔
གསུམ་པ་དབྱངས་ཀྱི་དམ་ཚིག་ནི༔ རྣལ་འབྱོར་རབ་ལ་སྒྲའི་རྣམ་གྲངས་གྱུར་ཏོ་ཅོག༔
གྲག་སྟོང་དབྱངས་ཀྱི་རང་བཞིན་དུ་རྒྱུན་ཆད་མེད་པས༔ དབྱངས་གྱེར་བྱ་གྱེར་བྱེད་
198



སྔོན་འགྲོ་ཆོས་སྤྱོད་སོགས་ཀྱི་སྐོར།
མཚན་མའམ༔ སོ་མཚམས་བཞག་བླང་གི་སྐབས་མ་གྲུབ་པས༔ དམ་ཚིག་བསྲུང་བྱ་
སྲུང་བྱེད་ཉམས་བྱ་ཉམས་བྱེད་ཀྱི་མཚན་མ་མ་གྲུབ་པའི་ཕྱིར་གནང་བཀག་གི་སྐབས་
སུ་དབྱེར་མེད་དེ༔ རྣལ་འབྱོར་ཐ་མ་རྣམས་ཀྱིས་གང་བྱུང་གི་སྟབས་དང་བསྟུན་ཅིང་
ཚིག་དག་པ་གཙོར་བྱེད་པ་ལས༔ དབྱངས་གཙོར་མི་འདོན་པའི་ཕྱིར་དབྱངས་ཀྱི་དམ་
ཚིག་བསྟན་དུ་མེད༔ རྣལ་འབྱོར་འབྲིང་རྣམས་ཀྱིས་བདག་གཞན་གྱི་དོན་འབྲས་རྒྱ་
ཆེན་པོ་བསྒྲུབ་པ་ལ་གང་ལ་གང་འདུལ་གྱི་ཆོ་འཕྲུལ་དུ་མ་འགྱེད་པའི་ཕྱིར༔ དབྱངས་
ཀྱི་བསླབ་བྱ་འཚལ༔ དབྱངས་ལ་མཐུན་ཕྱོགས་བསྒྲུབ་ཅིང་མི་མཐུན་ཕྱོགས་འདོར་
བ་ལ་སོགས་པའི་དམ་ཚིག་དང་ལྡན་པ་གལ་ཆེའོ༔ དམ་ཚིག་འདི་རྣམས་དང་ལྡན་
པར་བྱའོ༔ དེ་ཡང་ཧ་ར་བོང་སྐད་དུ་མ་སོང་བ༔ གཡས་ཙིར་ཙིར་དུ་མ་སོང་བ༔ ཞེད་
པོ་འདར་སྐད་དུ་མ་སོང་བ༔ གཉའ་ཆག་ཞུམ་སྐད་དུ་མ་སོང་བ༔ མ་འགྲིགས་བཞད་
གད་དུ་མ་སོང་བ༔ བར་མཚམས་མེད་པར་འཇམ་བྱིན་དུ་མ་སོང་བ༔ ཅི་དྲན་ཁྲིགས་
མེད་དུ་མ་སོང་བ༔ མཛེ་སྐད་འགག་བཙིར་དུ་མ་སོང་བ༔ ཁྲིགས་མེད་ཅོ་ལོང་དུ་མ་
སོང་བ་ལ་སོགས་པ་སྟེ༔ གང་བྱུང་བྱུང་ཡིན་ཡིན་མེད་པར༔ མི་གྱེར་བ་དབྱངས་ཀྱི་
དམ་ཚིག་ཡིན༔ ཕོ་སྐད་སྦོམ་ལ་ལྡིར་ཆགས་པ༔ མོ་སྐད་ཕྲ་ལ་སྙན་ཆགས་པ༔ མ་
ནིང་གི་སྐད་དུ་ཁྲོལ་ལ་ངར་ཆགས་པ༔ འཐེན་པ་དམ་ཚིག་ཡིན༔ སྐད་ཀྱི་གཞི་མེད་
ན་དབྱངས་མི་བརྩམ་པ་དམ་ཚིག་ཡིན༔ གཉིད་རྨུག་གི་དུས་དབྱངས་མི་གྱེར༔ དེ་
བཞིན་ལྟོགས་སྐོམ་ཆད་གསུམ་འཛོམ་པའི་དུས་མ་ཡིན༔ གཟི་འགྲང་འཕྲོ་རྒོད་ཀྱི་
དུས་སུ་མ་ཡིན༔ ནད་ཉམས་བག་མེད་ཀྱི་དུས་མ་ཡིན༔ དྲེགས་ཆོས་རྩེད་མོའི་ཆེད་
དུ་མ་ཡིན༔ གཏོར་མཆོད་ཚོགས་རྟེན་ལ་སོགས་པའི་དུས་སྐབས་གལ་ཆེ་བའི་དུས་
མ་གཏོགས་པ༔ དུས་མིན་སྐབས་མིན་ལ་མི་གྱེར་བ་རྣམས་དམ་ཚིག་ཡིན༔ དབྱངས་
རྡོ་གྱེར་གྱི་དུས་སུ་མ་བུ་དང་བཞག་ལེན་རེ་མོས་ཀྱི་མཚམས་མ་ཕྱེད་ན་གྲོང་ཆོག་མུན་
199



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བོན་གྱི་ཞད་དུ་འགྱུར་ཉེན་ཡོད་པས༔ མཚམས་སྦྱོར་ཕྱེད་པར་བྱེད་པ་དམ་ཚིག་ཡིན༔
བསྟོད་དབྱངས་གྱེར་བའི་དུས་སུ་ལྷུ་བསྲིང་ཞིང་༔ མ་བུ་ཕྱེད་ལ་རྒྱུན་འབྲེལ་བ༔ ཕལ་
ཆེར་ཆུ་བོ་ཆེན་པོའི་མེར་དབྱངས་སུ་མ་ཁྱེར་ན༔ ནར་ཡུག་ལྷུ་མེད་ནུར་འབྱམས་གཉིད་
ཀྱི་རྒྱུ་རྐྱེན་དུ་འགྱུར་བའི་ཉེན་ཡོད་པསཿ གོང་མ་ལྟར་རུས་སུ་ཐོན་པ་དམ་ཚིག་ཡིན
དབྱངས་ཀྱི་བར་མཚམས་སུ༔ ལང་ང་༔ ཡང་ང་༔ ཡ་ཨེ་ཡ་ཨེ༔ ཡང་ཨེ་ལ་སོགས་
པའི་གྱེར་ལྷད་མི་ཞུགས་པ་དམ་ཚིག་ཡིན༔ སྣ་འཇུ་སྐེད་བཅད་གཞུག་རྡུམ་བབ་
ཅོལ་དུ་མི་གྱུར་བ་དམ་ཚིག་ཡིན༔ སྐད་གཏན་ལ་མ་ཕེབས་ཀྱི་བར་དུ་སྐད་ཀྱི་ཤེད་
བསྲིངས་ཤིང་༔ ཆུང་ན་ར་ར་འཐེན་པ་དམ་ཚིག་ཡིན༔ སྐད་ལ་གནོད་པའི་ཟས་སྐོམ་
རིགས་དུར་ཟས་མི་བྱེད་པ་དམ་ཚིག་ཡིན༔ དེ་ལྟར་དམ་ཚིག་རྣམས་དང་ལྡན་པར་
བྱས་ཏེ༔ སྙན་ལ་བྱིན་ཆགས་པའི་དབྱངས་དང་ལྡན་པས་གང་ལ་གང་གི་རིགས་ཀྱི་
ཕྲིན་ལས་གཞུང་དང་མཐུན་པར་གྱེར་རོ༔ ས་མ་ཡ༔ ལས་བྱང་ཐམས་ཅད་ལ་གནད་
དུ་ཆེ་བ༔ དབྱངས་ཀྱི་པྲ་ཁྲིད་དཔེ་དོན་གསལ་བའི་མན་ངག་ཨུ་རྒྱན་པདྨ་འབྱུང་གནས་
ཀྱིས་མཛད་པ་ལས་མཁར་ཆེན་གཟའ་བདག་གིས་ཟིན་རིས་སུ་བཏབ་པ༔ སྐྱེས་བུ་
ལས་ཅན་ཨུ་རྒྱན་གསུང་གི་སྲས་དང་འཕྲད་པར་ཤོག༔ སྦས་རྒྱ༔ གཏད་རྒྱ༔ གཏེར་
རྒྱ༔ དྷ་ཐིམ༔ ཨུ་རྒྱན་གསུངས་སྲས་སངས་རྒྱས་གླིང་པའི་གཏེར་མའོ༔ པུ་རི་བྲག་
ནས་བཏོན་པའོ༔ དགེའོ། །དགེའོ། །མངྒ་ལཾ། །
200



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨཾ ༔ བླ་མ་དགོངས་པ་འདུས་པ་ལས༔ དཀྱིལ་འཁོར་གྱི་
ལག་ལེན་དམར་ཁྲིད་ཅེས་བྱ་བ་
བཞུགས་སོ༔
ས
ས
ས
•,
ག
་
༨
༣་་པE
ཨཾ༔ 《ཨུཙྪཡགངསམྦྷ༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ བླ་མ་རྣམས་དང་ཡི་དམ་ལྷ
མཁའ་འགྲོའི་ཚོགས་ལ་ཕྱག་འཚལ་ལོ༔ བསྐྱེད་རྫོགས་སྨིན་གྲོལ་གདམས་པ་ལས༔
དཀྱིལ་འཁོར་ལག་ལེན་དམར་ཁྲིད་བཀོད༔ དཀྱིལ་འཁོར་ལ་ནི་རྣམ་མང་ཡང་༔ ཡེ་
གསལ་ལྷུན་གྲུབ་དཀྱིལ་འཁོར་དང་ གཞིར་སྣང་དབྱིངས་ཀྱི་དཀྱིལ་འཁོར་དང་༔
རང་བྱུང་ལུས་ཀྱི་དཀྱིལ་འཁོར་དང་༔ བཀོད་པ་རྫས་ཀྱི་དཀྱིལ་འཁོར་དང་༔ འགྲོ་
བའི་སྣང་ཚུལ་ཁྱད་པར་དུ༔ རྣམ་གྲངས་འགའ་ཞིག་གསུངས་པ་ལསཿ འདིར་ནི་
རྫས་ཀྱི་དཀྱིལ་འཁོར་གྱི༔ ལག་ཏུ་བླང་བའི་དམར་ཁྲིད་དེ༔ འབོག་འཆོལ་སྤང་ཕྱིར་
བསྟན་པར་བྱ༔ ས་མ་ཡཱ༔ ལམ་བསྐྱེད་རྫོགས་སྨིན་གྲོལ་གྱི་སྒོར་ཞུགས་ནསཿ གནས་
སྐབས་དང་མཐར་ཐུག་གི་དོན་སྒྲུབ་པར་འདོད་པའི་རྣལ་འབྱོར་པ་གང་དག་རབ་ཡེ་
གསལ་ལྷུན་གྲུབ་ཀྱི་དཀྱིལ་འཁོར༔ འབྲིང་གིས་གཞིར་སྣང་དབྱིངས་ཀྱི་དཀྱིལ་འཁོར
ཐ་མས་རང་བྱུང་ལུས་ཀྱི་དཀྱིལ་འཁོར་ལ་བརྟེན་འཚལ་ཞིང་༔ དཀྱིལ་འཁོར་དེ་དག་
བཙལ་བར་བྱེད་ལ༔ གནས་སྐབས་ཀྱི་ཁྲིད་ཚུལ་འདུས་བྱས་བཀོད་པ་རྫས་ཀྱི་དཀྱིལ་
འཁོར་ལ་བརྟེན་པ་གལ་ཆེ་སྟེ༔ དེ་ལྟར་ཡང་༔ རྣམ་རིག་ལས༔ སྨིན་གྲོལ་འདོད་པའི་
སྐྱེས་བུ་ཡིས༔ འདུས་བྱས་དཀྱིལ་འཁོར་ལ་བརྟེན་ནསཿ འདུས་མ་བྱས་ཀྱི་དཀྱིལ་
འཁོར་ལྟོས༔ འདི་མཐོང་དོན་མཆོག་འབྲས་བུ་སྨིན༔ ཞེས་པས༔ འདུས་མ་བྱས་དོན་
ཆོས་ཉིད་ཀྱི་དཀྱིལ་འཁོར་མངོན་སུམ་དུ་བྱེད་པ་ལ༔ འདུས་བྱས་རྫས་ཀྱི་དཀྱིལ་
201



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
འཁོར་དམིགས་པའི་རྟེན༔ རབ་འབུར་དུ་བཞེངས་པ༔ འབྲིང་རིས་སུ་བྲིས་པ༔ ཐ་མ་
རྡུལ་ཚོན་བཀོད་པ༔ ཡང་མཐའ་ཚོམ་བུ་ལ་བརྟེན་པ་རྣམས་སོ༔ དེ་ཡང་དཔེར་ན་རང་
གི་བྱད་བཞིན་ལྟ་བར་འདོད་པས་མེ་ལོང་ལ་སོགས་པ་དངས་པའི་རྐྱེན་ཅིག་ལ་རག་
ལས༔ མེ་ལོང་ལ་སོགས་པའི་རྫས་དེ་དྲི་མ་དང་རྙོག་མ་ལ་སོགས་པ་མེད་ཅིང་ཤིན་
ཏུ་གསལ་ལ་རྐྱེན་དང་བྲལ་བའི་ངོས་ལ་བལྟས་པས༔ ཅི་བཞིན་པ་ལྷང་གིས་མཐོང་
ཞིང་༔ སྒྲིབ་གཡོགས་ལ་སོགས་པའི་སྐྱོན་ཅན་ལ་ནི་དེ་ལྟར་མ་ཡིན་པ་སྟེ༔ དེ་ཡང་
རྫས་ཀྱི་དཀྱིལ་འཁོར་དེ་དག་ཤིན་ཏུ་ལེགས་ཤིང་གསལ་ལ་ཡིད་དང་མཐུན་པར་བྱེད་
པ་གལ་ཆེའོ༔ དེ་ཡང་འབུར་དུ་བཏོད་པ་དང་༔ རིས་སུ་བྲིས་པའི་ལག་ལེན་དམར་
ཁྲིད་ཀྱི་རིམ་པ་རིགས་བྱེད་གཞན་ནས་འབྱུང་བས་ཤེས་ཤིང་༔ འདིར་རྡུལ་ཚོན་གྱི་
རིམ་པ་སྟེ༔ འདི་ལ་བརཿ འདི་ལྟར་བྱ་བའི་སྟེགས་བུ༔ བྲི་ཚུལ༔ ཚོན་དང་༔ སྐྱོན་
སྤང་བ༔ ལ་ཉེ་བརྟག་པ༔ རབ་ཏུ་གནས་པ༔ མཐར་གཤེགས་ཚུལ༔ བྲིས་པ་ལ་ཕན་
ཡོན༔ མ་བྲིས་པའི་སྐྱོན༔ ཐོབ་ཚུལ་རྣམས་བཤད་དོ༔ དང་པོ་སྟེགས་བུ་ཅི་ལྟར་བྱ་
བའི་རིམ་པ་ནི༔ སྤྱིར་གཞུང་སོ་སོའི་དཀྱིལ་འཁོར་ས་ཆོག་གི་སྐབས་ནས་ས་བརྟག་
པ༔ ས་བསླང་བ༔ ས་སྦྱང་བ༔ ས་བཟུང་བ༔ ས་སྲུང་བ་ལ་སོགས་པ་རྒྱས་པར་འབྱུང་
བས་ཤེས་ཤིང་༔ བྱེ་བྲག་ཏུ་སྟེགས་བུའི་རྒྱུ་ས་དེ་ཉིད་ས་རོ་ཞེས་པ༔ གནས་རྡུལ་
དང་ཐོག་ས་རྙིང་པ་མ་ཡིན་པ༔ ཚི་ཆད་ཅེས་ཞིང་གི་ཁང་པ ས་ཚིག བོང་པ་ཞིག་པོ༔
ས་ལུད་ལ་སོགས་མ་ཡིན་པ༔ སྐྱོན་ཅན་ཞེས་པ་ནང་དུ་འབུ་སྲིན༔ སྡུམ་པཿ ཤིང་གི་
རྩ་བ༔ གྱོ་དུམ༔ སོལ་བ༔ རུས་པ༔ ལྕི་བ་ལ་སོགས་པའི་ལྡན་ལྗོན་ཡོད་པ་མ་ཡིན་
ཅིང་༔ མི་གཙང་བ་དོར་བའི་ཕྱོགས་ཀྱི་ས་མ་ཡིན་པ་སྟེ༔ མདོར་ན་ས་ཞག་ཆགས་
ཤིང་རྩི་ཡོད་པ༔ སྣུམ་ལ་འབོལ་ཆགས་སའམ༔ གསོག་ལ་ཞིབ་ཆགས་པ་ལ་སོགས་
ཡོན་ཏན་དང་ལྡན་པ༔ དེ་ཡང་དཀར་པོ་ཞི་བའི་དལ་དུ་འོས་པ༔ དེ་བཞིན་དུ་སེར་
202



སྔོན་འགྲོ་ཆོས་སྤྱོད་སོགས་ཀྱི་སྐོར།།
པོ་རྒྱས་པ༔ དམར་པོ་དབང་༔ སྔོ་བ་དང་ནག་པོའི་ཆ་ཐམས་ཅད་དྲག་པོའི་དལ་གྱི་
སྟེགས་བུར་འོས་པའོ༔ རྒྱུ་དེ་དག་ཚག་བུ་ལ་བཙགས་ཤིང་༔ ཆང་པར་དྲིལ་བའི་ཚོད་
ཙམ་དུ་དྲི་བཟང་པོ་ལ་སོགས་པ་འོས་པའི་ཆབ་ཀྱི་རླན་ཕབ་ལ༔ དབྱིབས་ཟླུམ་པོ་
ལ་བསྐོར་ཐིག༔ གྲུ་བཞི་ལ་གྲུ་ཡོན་དང་༔ སོག་ཀ་ལ་སོགས་པ་མ་ཡིན་པར་མཉམ་
པ་ཉིད༔ ཟླ་གམ་ལ་ཟླུམ་སྐོར་ཕྱེད་བཤག༔ གྲུ་གསུམ་ལ་གསུམ་མཉམ་དུ་བྱ་ཞིང་༔
རྒྱར་འདོམ་གང་པ་ལ༔ དཔངས་སུ་གྲུ་གང་༔ མདའ་གང་པ་ལ་དཔངས་སུ་མཐོ་གང་
རྒྱར་གྲུ་གང་པ་ལ་དཔངས་སུ་སོར་བཞིའི་ཚད་དུ་བྱེད་པ་སྟེ༔ དེ་རྣམས་ལས་ཆེར་
བསྐྱེད་པ་དང་༔ ཆུང་དུ་བསྐུམ་པ་གང་ལ་ཡང་འགྲེས་ཀྱིས་ཤེས་པར་བྱས་ལ༔ གང་
བྱེད་ཀྱང་ཁུང་འབུར་ཅན་དང་༔ ཡ་ཡོ༔ མཐོ་དམན་ཅན༔ རྐང་ལག་ལ་སོགས་པའི་
རྗེས་དོད་པ་མ་ཡིན་པརཿ འཇམ་ཞིང་ཁོད་སྙོམས་པ་ལ་ཡ་ཡོ་མེད་པར་འཁྲེགས་པ་
ལ་དབུས་ཅུང་ཟད་འབུར་བར་མངོན་པ་ཅན་དུ་བཟོ་བར་བྱའོ༔ དེ་དག་ལ་ཡང་ ཕྱིའི་
དལ་ལ་དྲི་བཟང་པོའི་ཆུ་དང་བཅས་པའི་རྣམ་ལྔ་དང་༔ ཙན་དན་གྱི་ཁུ་བ་ལ་སོགས་པའི་
ཆབ་ཀྱིས་བྲན ནང་གི་དལ་ལ་ཨ་མི་ཏ་དང་༔ དྲི་ཆེན་དྲི་ཆུའི་འདེ་གུ ཁྲག་ཞག ཆང་ལ་
སོགས་པའི་བདུད་རྩིས་ཆག་ཆག་གདབ༔ མངོན་སྤྱོད་ལ་ནི་དུག་ཆུ་དང་༔ གནག་
གི་ལྕི་བ༔ ཞ་ཉེའི་ཁུ་བ༔ ཐལ་ཆེན༔ སོལ་ནག༔ ཁྲག་ལ་སོགས་ཏེ༔ མདོར་ན་གཞུང་
སོ་སོ་ནས་ཇི་ལྟར་འབྱུང་བའི་རྫས་ཀྱིས་ཆག་ཆག་གདབ་པར་བྱའོ༔
གཞན་སྒྲུབ་པ་ཆེན་པོ་ལ་སོགས་པ་སྟེགས་བུ་ཁོང་གསེང་ཅན་ཆེ་འབྲིང་ཆུང་སོགས་
རང་གཞུང་ནས་འབྱུང་བས་འདིར་མ་སྤྲོས་པའོ༔ གཉིས་པ་བྲི་ཚུལ་ནི༔ ཐོག་མར་
དལ་གྱི་དཀྱིལ་ཚོལ་བ་ལ་སོགས་ཐིག་གི་རིམ་པ་གཞན་ནས་བྱུང་བ་ལྟར་ཆོ་ག་དང་
ལྡན་པས་གདབ་ལ་རབ་ཐེབ་མཛུབ་ཀྱི་སྐམ་པས་ས་ཚོན་ལ་སོགས་པའི་རེ་ག་ཕྲ་སྦོམ་
མེད་ཅིང་༔ བར་མ་ཆད་པ་ཤིན་ཏུ་སྙོམས་པར་བྲི༔ འབྲིང་སྙུག་གཤག་གི་ཚལ་པ་
203



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བཤན་པོ་ལ་སོགས་ཀྱིས་ཐིག་ཤིང་དྲང་པོའི་ངོས་ནས་དྲལ་ཏེ་བྲི༔ ཟླུམ་པོ་ལ་སོགས་
པ་ལ་ཡང་དེའི་འགྲེས་ཀྱི་རིགས་པས་དཔྱད་དེ་བྲི༔ ཐ་མ་རྭ་རྩེ་ཕུག་པ་རེ་ག་སྦོམ་ཕྲ༔
ཅི་ལྟར་འདོད་པའི་ཚང་ཕུག་པར་ས་ཐལ་བླུག་པས་གང་འདོད་དལ་གྱིས་ཁྲིད་པ་ཅན༔
ཆོལ་མའམ་སར་མ་ལ་སོགས་པས་ཀྱང་རུང་བར་ལྷག་ཆད་ཕྲི་བསྣན་མེད་པར་བྲི་བ་
སྟེ༔ གཞུང་སོ་སོ་ནས་ཅི་ལྟར་གྲགས་པ་བཞིན་གོ་མ་ལོག་པར་བྲི་བར་བྱའོ༔
གསུམ་པ་ཚོན་གྱི་རིམ་པ་ལ་རྒྱུ་བསྟན་པ་དང་༔ གདལ་བའི་ཚུལ་དང་༔ ཞར་ལ་སྐྱོན་
སྤང་པ་བསྟན་པ་སྟེ༔ ཚོན་གྱི་རྒྱུ་ནི༔ རབ་རིན་པོ་ཆེ༔ འབྲིང་འབྲུ༔ ཐ་མ་ས་རྡོ་ལ་
སོགས་ཁ་དོག་གཙོར་བྱེད་པའོ༔ དེ་ཡང་རིན་པོ་ཆེ་དང་འབྲུ་ནི་རྒྱུ་བསོད་ནམས་ཀྱི་ཚོགས་
སྤེལ་བའི་སླད་དུ་སྟེ༔ ཕྱེ་མར་བྱས་པའམ༔ མ་བྱས་ཀྱང་རུང་བ་རེ་གའི་ནང་ལྷ་གནས་
ལ་སོགས་པརཿ སིལ་མའི་ཕུང་པོ་སྤུངས་པར་བྱོས་ཤིག༔ རྒྱུ་བྱིན་གྱིས་བརླབ་པ་ཡང་
སྤྱི་དང་མཐུན་པར་བྱའོ༔ ལ་ལར་རིན་པོ་ཆེ་དང་༔ འབྲུའི་ཁ་དོག་དང་མཐུན་པར་གང་
ལ་གང་འོས་ཀྱི་སར་བདལ་བར་བཤད་པ་ཡང་ཡོད་དེ༔ གང་རིགས་པས་དཔྱད་དེ་
བྱའོ༔ ཁྲོ་བོ་དང་དྲག་པོ་མངོན་སྤྱོད་ཀྱི་བཤད་པ་ལ་ལར་དུར་ཁྲོད་ཀྱི་རོ་སོལ་དང་༔
ས་ཚིག་རུས་པ་ལ་སོགས་པ་རྡུལ་ཚོན་བྱ་བར་བཤད་པ་རྣམས་ཀྱང་རང་རང་རྗེས་མཐུན་
དུ་ཤེས་པར་བྱའོ༔ རྡུལ་ཚོན་ཞེས༔ རྒྱུ་རྡུལ་ནི་ཕྲ་ཞིབ་ཕྱེ་མ༔ ཚོན་ནི་ཁ་དོག་དཀར་
སེར་དམར་ལྗང་ནག་པོ་ལ་སོགས་པ་སྟེ༔ རྡུལ་ཚོན་དེ་དག་ཕལ་ཆེར་ས་དང་རྡོ་ལས་
འབྱུང་ཞིང་༔ སྒྱུར་བྱེད་ཀྱི་རིགས་ཀྱང་བཤད་དེ༔ ཁ་དོག་གཙོ་བོར་བྱེད་པས་ཤིན་
ཏུ་གསལ་ལ་འགྲིམ་བདེ་བ་ལ་སོགས་པའི་བྱེ་བྲག་གང་དང་གང་དག་སྐྱེས་བུ་ཤེས་
རབ་ཅན་གྱིས་རིགས་པའི་མདས་བསྣུན་ལ་དཔྱད་དེ་ཤེས་པར་བྱའོ༔ དེ་ཡང་དཀར་
པོ་ནི༔ རྡོ་དཀར་པོའི་རིགས་བསྲེག་པ་དང་༔ མ་བསྲེགས་པར་ཕྱེ་མར་བཏུལ་བ་ལའོ༔
སེར་པོ་ནི་ས་སེར་པོའམ༔ རྡོ་དཀར་གྱི་ཕྱེ་སྐྱེར་པའི་ཁན་རྡར་བཙོས་པ་དང་བྲ་བོའི་
204



སྔོན་འགྲོ་ཆོས་སྤྱོད་སོགས་ཀྱི་སྐོར།
ཕྱེ་ཅུང་ཟད་བརླན་པར་ཚྭ་ལ་བསྲེགས་པའི་ཐལ་བའམ༔ བུལ་ཏོག་གི་ལྕེ་ཞད་ཙམ་
བཏབ་ཅིང་ཕུད་པ་ལ་སོགས་པའོ༔ དམར་པོ་ཡང་སའམ་རྡོ་དམར་གྱི་ཕྱེའམ༔ སྦལ་
རྒྱབ་ཀྱི་ཁུ་བར་རྡོ་ཐལ་དཀར་པོ་བཙོས་པ་དང་༔ རྡོ་ཞུན་དཀར་པོ་དང་༔ ཆུ་རྩའི་ཕྱེ་
བསྲེས་པར་བུལ་ཏོག་བཏབ་པ་དང་༔ ཡུང་བའི་ཁུ་བར་རྡོ་ཐལ་དཀར་པོ་བཏབ་ཅིང་༔
ཚ་ལ་བསྲེས་བའི་ཐལ་བ་ཅན་དང་༔ ལྡུམ་འབྲི་རྩིའི་རྩ་བ་ཞོར་བཙོས་ཤིང་རྡོ་ཐལ་
དུ་བསྲེས་པ་སྐམ་པ་ལ་སོགས་པའོ༔ སྔོན་པོ་ཁ་བསྒྱུར་ནི༔ ས་སྔོན་པོ་དང་༔ རྡོ་སྔོན་
པོ་བརྟུལ་བའམ༔ རམ་གྱི་ཕྱེ་མར་རྡོ་ཐལ་དཀར་པོ་བཙོས་པ་དང་༔ མེ་ཏོག་སྨུག་པོ་
དང་༔ དམར་སྐྱ་དང་༔ སྲན་མའི་མེ་ཏོག་ལ་སོགས་བརྡུང་བའི་ཁུ་བར་རྡོ་ཐལ་དཀར་
པོ་དང་༔ བུལ་ཏོག་གིས་ཁ་བསྒྱུར་བ་དང་ འབྲི་རྩི་ཚེར་མ་ཅན་གྱི་རྩ་བ་དམར་པོ་
ཞོ་དང་བུལ་ཏོག་རྡོ་ཐལ་དཀར་པོ་བསྲེས་པ་ཅན༔ ཧ་ལོ་དང་ཁུག་ཆོས་ཀྱི་མེ་ཏོག་རྡོ་
ཐལ་དུ་བསྒྱུར་བས་ཚ་ལའམ་བུལ་ཕྱེ་བཏབ་པའོ༔ ལྗང་ཁུ་ནི་ས་རྡོ་རང་ཁ་མ་དང་
ཤིང་དང་ལྡུམ་གྱི་ལོ་མ་ལ་སོགས་པ་བརྡུང་བའི་ཁུ་བར་རྡོ་ཐལ་དཀར་པོ་བཙོས་པ་
དང་༔ ཟངས་ལ་ཞོ་སྒྱུར་བྱུག་པ་སྐམ་པའི་འོག་ཏུ་ར་ལུག་རིལ་མ་ཆུ་ཚན་གྱིས་སྦྱང་
པའི་རླངས་པ་ལ་བདུག་ནས་ལྗང་གུར་གྱུར་པའི་རྡོ་ཐལ་དཀར་པོ་བཙོས་པ་དང་༔ ཡུང་
དང་རམ་གྱི་ཁུ་བ་བསྲེས་པར་རྡོ་ཐལ་བཙོས་པའོ༔ ནག་པོ་ནི་བོང་པ་དུམ་བུ་བསྲེག་
པ་དང་༔ རྡོ་ཐལ་དཀར་པོ་དང་༔ མཚུར་ནག་བསྲེས་པར་ལྕགས་ཕྱེ་དང་༔ ཨ་རུ་
བསྐོལ་བའི་ཁུ་བས་བྲན་ཅིང་ཐེབ་མཛུབ་ཀྱིས་ཡུན་རིང་དུ་མཉེས་པ་དང་༔ ཤིང་ཕྱེ་
དང་རྡོ་ཐལ་གྱི་ཕྱེ་བསྲེས་ཏེ༔ རྫའི་བུམ་ལྡིར་དུ་བཙལ་ནས་དུད་པ་མ་ཤོར་བར་བསྲེག་
པ་ལ་སོགས་པ་རྣམས་ཏེ༔ མདོར་ན་རིགས་དང་༔ རིགས་མ་ཡིན་པ་རྫས་ཀྱིས་བསྒྱུར་
བ་ལ་སོགས་པ་རྣམས་ཀྱི་ཚོན་གྱིས་ཁ་དོག་འོད་སྣུམ་དང་ལྡན་པར་བྱའོ༔ རྒྱུ་དེ་ལས་
བྱུང་བའི་ཚོན་ཅི་ལྟར་བདལ་བ་ནི༔ རིགས་དང་མཐུན་པར་བདལ་བ་དང༌། མཛེས་
205



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
པའི་ཚུལ་གྱིས་བདལ་བ་གཉིས་ལསཿ རིགས་མཐུན་དུ་བདལ་བ་ནི༔ གཞི་མའི་ཆ་
ཐམས་ཅད་མི་འགྱུར་བའི་བརྡར་ནག་པོ༔ ཤར་ཕྱོགས་ཞི་བའི་ཆར་ཕོ་བྲང་གི་གླིང་
དང་པད་འདབ་ལ་སོགས་པ་དང་། ཁྱམ་དང་རྡོ་ར་ལ་སོགས་པ་ཕལ་ཆེར་དཀར་པོ་
འམ་སྔོན་པོ་སྟེ། ལ་ལར་ཕྱོགས་བྲལ་དུ་དབྱེ་བ་ཡང་ཡོད་པས་དེ་དག་ནི་སྒྲུབ་གཞུང་
གི་བཤད་པ་སོ་སོ་དང་བསྟུན་ལ་བྱའོ༔ དེས་མཚོན་པར་ལྷོའི་ཕྱོགས་རྒྱས་པའི་ཆ་སེར་
པོ༔ ནུབ་ཕྱོགས་དབང་གི་ཆ་དམར་པོ༔ བྱང་ཕྱོགས་དྲག་པོའི་ཆ་ལྗང་ཀུའོ༔ པཉྩ་ར་
གའི་རྩིགས་པ་ནི་ཁ་དོག་ལྔ་ལྡན་འདོད་ཡོན་གྱི་སྣམ་བུ་ནི་དམར་པོ༔ རིན་པོ་ཆེའི་
ཕ་གུ་ནི་སྤྱིར་སེར་པོར་བཤད་ཀྱང་རིན་པོ་ཆེ་སྣ་ཚོགས་ཀྱི་ཕྲ་བཏབ་པའི་ཚུལ་སྣ་ཚོགས་
པའོ༔ མུན་པ་པ་ཏྲའི་གནས་རྣམས་སུ་ཤིན་ཏུ་ནག་པ་སྟེ༔ མུན་པའི་མདོག་ཅན༔ ད་
རུ་ཀད་དེ་མདོར་ན་ཤར་བུ་ལ་སོགས་པ་སྤྱི་གཞུང་དང་མཐུན་པའི་ཁ་དོག་རྟ་བབས་
རྣམས་སྣམ་བུ་དང་རྒྱན་ཕྲ་ཞིབ་ཀྱི་བྱེ་བྲག་ཐམས་ཅད་ཕྱོགས་མཐུན་པ་ལས་ཀྱང་ཕལ་
ཆེར་མཛེས་པའི་རྣམ་པ་ཅན་དུ་བདལ་བར་བྱའོ༔ ཕྱི་རོལ་གྱི་ཁོར་ཡུག་པདྨའི་ར་བ་
དུར་ཁྲོད་གནས་སམ་འཇིག་རྟེན་ཁོར་ཡུག༔ རྡོ་རྗེའི་ཕྲེང་བ༔ མེ་རིའི་གུར་ཁང་རྣམས་
ཀྱང་རང་རང་གི་རིགས་མཐུན་པའམ༔ མཛེས་པའི་རྣམ་པ་ཅན་དུ་བདལ་བའམ༔
མཛེས་པའི་ཚུལ་དུ་བདལ་བ་ནི༔ དབུས་ཀྱི་ལྟེ་བ་ནས་བཟུང་སྟེ༔ ཕྱི་རོལ་མེ་རིའི་
མཐར་ཐུག་པར་ཁ་དོག་མཛེས་པའི་རྣམ་པ་ཤ་སྟག་ཏུ་བདལ་བར་བྱའོ༔ དེ་ཡང་ཡེ་
ཤེས་ཀྱི་ལྷ་སྐུ་མདོག་དཀར་སེར་དམར་ལྗང་ལ་སོགས་པ་དང་བྲལ་བ་ལས༔ གདུལ་
བྱ་མོས་བློ་སྣ་ཚོགས་པའི་སྣང་ཚུལ་ཙམ་དུ་སྐུ་མདོག་དཀར་སེར་དམར་ལྗང་ལ་སོགས་
པ༔ དུ་མར་བསྟན་པ་རྗེས་སུ་མཐུན་པར་འདིར་ཡང་དཀྱིལ་འཁོར་བརྡ་རིས་ཀྱི་ཁ་
དོག་ལ་ངེས་མེད་མཛེས་པ་ཅན་དུ་བརྡལ་བར་བྱ་ཞིང་༔ ལ་ལར་འཁྱམ་སོགས་ལྟེ་
བའི་གནས་རྣམས་སུ༔ རིགས་དང་མཐུན་པའི་ཁ་དོག་བྲི༔ སྤྱིར་གནས་མཛེས་པའི་
206



སྔོན་འགྲོ་ཆོས་སྤྱོད་སོགས་ཀྱི་སྐོར།
རྣམ་པ་ཅན༔ ཞེས་འབྱུང་བས༔ དེ་རྣམས་ཀྱི་དགོངས་ཚུལ་ཤེས་པར་བྱ་སྟེ༔ མཛེས་
ཚོན་བསྒྱུར་བར་བྱའོ༔ ཞར་ལ་སྐྱོན་སྤང་བསྟན་པ་ནི༔ དེ་ལྟར་རྡུལ་ཚོན་གྱི་དཀྱིལ་
འཁོར་བྲི་བ་ལ་རེ་ག་མ་སྙོམས་ཤིང་ཕྲ་སྦོམ་ཤོར་ན་འགྲོ་དོན་ལ་རེས་འཇོག་སྒང་གཤོང་
ཅན་དུ་འགྱུར་བའི་སྐྱོན་ཡོད་པསཿ རེ་ག་ལ་ཕྲ་སྦོམ་མེད་པར་བྲི༔ རེ་ག་བར་ཆད་ན་
ཚེ་ལ་བར་ཆད་འབྱུང་བས་བར་མ་ཆད་པར་བྱའོ༔ ཧ་ཅང་འཐུག་ཐལ་ན་ནད་འཇུག༔
སྲབ་ཐལ་ན་དབུལ་བོར་འགྱུར༔ སྲབ་འཐུག་ཁོད་མ་སྙོམས་ན་ལོངས་སྤྱོད་ལ་དར་
རྒུད་འབྱུང་བ་རྣམས་ཀྱི་སྐྱོན་ཡོད་པསཿ ཤིན་ཏུ་ཁོད་སྙོམས་པར་བྱ་ལ༔ ཚོན་གྱིས་
མ་ཁེབ་པའི་ཁོལ་བུར་ལུས་ན་བོར་སྟོར་དང་རྐུན་པོ་སྡང་བས༔ ཁོལ་བུར་མ་ལུས་
པར་བྱ༔ ཚོན་བོ་ཟག་གི་ཐལ་ཤོར་ན༔ སློབ་དཔོན་དང་ཡོན་མཆོད་ཀྱི་བར་དུ་དམ་
སེལ་འཇུག་པསཿ ཚོན་ཐལ་མ་ཤོར་བར་བྱའོ༔ ཚོན་རིགས་མི་མཐུན་པ་ཆེད་དུ་མ་
བསྲེས་པར་འདྲེས་ཤོར་ན་ཆོ་ག་བྱེད་པ་ལ་བར་ཆད་འཇུག་པའི་སྐྱོན་ཡོད་པས་མ་
འདྲེས་པར་བྱའོ༔ དཀྱིལ་འཁོར་ཡོན་པོར་ཤོར་ན་གང་ཡིན་པའི་སྒྲུབ་པའམ་ཆོ་ག་
ལ་སོགས་པ་མཐར་མི་ཕྱིན་པས༔ མ་ཡོ་བར་བྱའོ༔ སོ་སོའི་གཞུང་གང་ཡིན་པ་ལྟར་
ཆ་མ་ཚང་ན་བྱིན་རླབས་མི་འབྱུང་ཞིང་རྟེན་འབྲེལ་ཉམས་པའི་སྐྱོན་ཡོད་པས༔ ཆེ་འབྲིང་
ཆུང་སོགས་དང་རྒྱས་བསྡུས་ཀྱི་ལུང་བྱང་མེད་པར་མ་ཚང་བ་དང་༔ རང་བཟོ་ལ་སོགས་
པའི་གཟུ་ལུམ་རས་ཆེད་མི་བྱ་བར༔ གང་བཤད་ལ་ཆེར་བསྐྱེད་པ་རྣམས་འགལ་བ་
མེད་པའི་གནད་གང་བཤད་པ་ལྟར་མཐར་དབྱུང་༔ དཀྱིལ་འཁོར་ཆེ་ཆུང་གི་ཚད་
གཞུང་བཤད་དང་མཐུན་པར་གནད་ཆེ་ཡང་༔ དལ་བཞེངས་པའི་ས་ཕྱོགས་ཀྱི་ཁྱོན་
ཆེ་ཆུང་དང་བསྟུན་པ་ལ་གནང་བ་ཡོད་པས༔ ཆེ་བར་བཤད་པ་ཆུང་དུ་གཞོལ་བར་
བྱ་བ་དང་༔ ཆུང་ངུར་བཤད་པ་ལ་ཆེར་བསྐྱེད་པ་རྣམས་འགལ་བ་མེད་པའི་གནད༔
ཐེག་པ་ཆེན་པོའི་ཆོས་ཐམས་ཅད་ནམ་མཁའ་ལྟར་མཚུངས་པའི་ཕྱིར་རོ༔ འོ་ན་ཚད་
207



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བཟུང་དང་གོ་རིམ་ཀྱང་བཤད་མི་འཚལ་ཏེ༔ ནམ་མཁའ་དང་མཚུངས་པ་ལ་ཞེ་ན༔
ཆོས་ཐམས་ཅད་དྲང་དོན་དང་ངེས་དོན་གཉིས་ལ་མ་འདུས་པ་མེད་དེ༔ དྲང་དོན་དུ་
ཚད་དང་གོ་རིམ་ལ་སོགས་པ་ངེས་པ་ཅན་དུ་བཤད་དེ༔ དཔེར་ན་བཅོམ་ལྡན་འདས་
རིགས་ལྔའི་སྐུ་མདོག་རྣམ་སྣང་དཀར་པོ༔ རྡོ་རྗེ་སེམས་དཔའ་སྔོན་པོ༔ རིན་འབྱུང་
སེར་པོ༔ སྣང་མཐའ་དམར་པོ༔ དོན་གྲུབ་ལྗང་གུར་བསྟན་པ་ལྟར༔ གང་དང་གང་
ཐམས་ཅད་ལ་ཡིན་ཡིན་ངེས་ངེས་པོར་སྣང་ཞིང་བཤད་ཀྱང་༔ ངེས་པའི་དོན་ལ་ཆོས་
ཐམས་ཅད་ཀྱི་མཐར་ཐུག་གང་དུ་ཡང་གྲུབ་པ་མེད་པའི་ཕྱིར༔ དེ་སོགས་ཀྱི་དགོངས་
དོན་སྤྱིར་འགྲེས་ཀྱིས་ཤེས་པར་བྱའོ༔
དེས་ན་གདུལ་བྱ་དྲང་བའི་དོན་དུ་གནས་སྐབས་ཀྱི་རྟེན་འབྲེལ་གང་ཡང་མ་འཆུག་
པ་གཙོ་ཆེ་བས༔ སྐྱོན་གྱི་རྣམ་པ་སྤངས་ཤིང་ཡོན་ཏན་གྱི་རྣམ་པ་ཅི་འགྲུབ་འགྲུབ་ལ་
བརྩོན་པས༔ བདེ་ལེགས་ཀྱི་ཡོན་ཏན་གོང་ནས་གོང་དུ་འཕེལ་ནས་ཡང་དག་ངེས་
པའི་དོན་གྱི་དགོངས་པ་ཀློང་དུ་ཕེབ་པའི་དགོས་པ་ཡོད་ཅིང་༔ གནས་སྐབས་སུ་ཡང་
བདེ་འབྲས་མྱུར་དུ་འགྲུབ་པར་འགྱུར་རོ༔ བཞི་པ་ལ་ཉེ་བརྟག་པ་ནི༔ དཀྱིལ་འཁོར་
ལས་རིམ་བརྩོན་འགྲུས་དང་ལྡན་པར་ཚུལ་བཞིན་དུ་བྱས་པ་ལུས་ངག་ཡིད་གསུམ་མ་བསྒྲིམ་
པར་ཆེད་མེད་གལ་མ་མཆིས་སུ་བྱས་པ་སྐྱོན་མང་བས་ངེས་པ་མེད་ཅིང་ལེགས་པར་དོན་དུ་གཉེར་ཞིང་གཞུང་
དང་མཐུན་པར་བྱེད་པ་ལ་བརྟག་གོ༔ ལཿ སྟེགས་བུ་ལ་སོགས་པའི་དཀྱིལ་འཁོར་ཚར་ནས་
རྡོ་རྗེ་སློབ་དཔོན་ཉིད་ལ༔ ལས་ཀྱི་སློབ་དཔོན་ལ་སོགས་པས་བརྟགས་ཤིང་དཔྱད་
པས༔ བག་མ་ཆགས་ཤིང་ཡིད་དུ་མི་འོང་བའི་རྣམ་པ་ཅན་དུ་སྣང་ན་རང་གཞན་གྱི་
རྒྱུད་ལ་ཐེ་ཚོམ་ཡིད་གཉིས་ཞུགས་ཤིང་བྱིན་རླབས་ཀྱི་དྲོད་མི་འབྱུང་བའི་རྟགས་ཡིན་
པས༔ ཐེ་ཚོམ་དང་ཡིད་གཉིས་ཀྱི་བློ་ཕྲལ༔ དད་པ་མོས་གུས་ཀྱི་གདུང་བ་དྲག་ཏུ་
བསྐྱེད་པར་བྱའོ༔ དཀྱིལ་འཁོར་མདོག་མི་སྡུག་པ་ཧོ་སྐྱ་དང་༔ ངམ་ནག་ལ་སོགས་
208



སྔོན་འགྲོ་ཆོས་སྤྱོད་སོགས་ཀྱི་སྐོར།
པར་སྣང་ན༔ བྱིན་མ་ཕེབས་པའི་རྟགས་ཡིན་པས༔ དམིགས་པ་གསལ་བར་བསྒོམ་
ཞིང་བྱིན་དབབ་ལ་ནན་ཏན་དུ་བྱའོ༔ རྐྱེན་མེད་པར་དཀྱིལ་འཁོར་གྱི་སྟེང་དུ་བག་
རྡུལ་ཆགས་ན་གནས་མི་གཙང་བའི་རྟགས་ཡིན་པས༔ གུ་གུལ་ལམ་སྤོས་ལ་སོགས་
དྲི་བཟང་པོའི་དུད་པ་བཏང་༔ གཟུངས་སྔགས་བཟླས་པའི་བསང་ཆུ་གཏོར་བ་སྟེ༔
གྲིབ་སེལ་བའི་ལས་རིམ་ལ་འབད་པར་བྱའོ༔ དཀྱིལ་འཁོར་གྱི་སྟེང་དུ་འབུ་གྲིན་
བྱུང་ན༔ ས་བདག་གི་ཁྲེན་ཡོད་པའི་རྟགས་ཡིན་པསཿ དལ་བུས་རིན་པོ་ཆེའི་སྣོད་
ནང་དུ་བླང་ལ་འབྲུ་སྣ་དང་༔ རིན་པོ་ཆེ་འབར་བའི་གསེར་སྐྱེམས་དང་བཅས་ཏེ་བདེན་
པའི་སྟོབས་བརྗོད་ཅིང་༔ འབུ་སྲིན་དེ་ཉིད་གནས་པའི་རིགས་མཐུན་པའི་སར་བསྐྱལ་
ལ་བཞག ཡང་རྐྱེན་མེད་པར་སེམས་ཅན་གྱི་རྐང་ལག་གི་རྗེས་འདུག་ན༔ མི་མ་ཡིན་
པ་འདྲེ་སྲིན་གྱིས་བར་ཆད་བྱེད་ཅིང་ཐོ་འཚམས་པའི་རྟགས་ཡིན་པས༔ ཟློག་པའི་
ཆོ་ག་ལ་འབད་དེ༔ བགེགས་བསྐྲད་བྱ༔ སྲུང་བའི་འཁོར་ལོ་དྲག་ཏུ་བསྒོམ་མོ༔
སྟེགས་བུ་ལ་ཡིད་དུ་མི་འོང་བའི་དྲེག་པ་བྱུང་ན༔ ཕ་རོལ་མི་དང་མི་མ་ཡིན་པའི་རིགས་
སྔགས་ཀྱི་སྦྱོར་བ་བརྩམས་པའི་རྟགས་ཡིན་པས༔ ཟློག་པའི་ཆོ་ག་ལ་འབད༔ དཀྱིལ་
འཁོར་གྱི་མཐའ་བསྐོར་དུ་དྲི་ངན་པ་འཐུལ་ན་ཉམས་གྲིབ་ཅན་གྱི་མི་ཡོད་པའི་རྟགས་
ཡིན་པས༔ རང་གཞན་ཐམས་ཅད་ཀྱིས་ཡིག་བརྒྱ་རྒྱུན་བཤགས་ལ་སོགས་པ་ལ་ནན་
ཏན་དུ་བྱ༔ དཀྱིལ་འཁོར་གྱི་སྟེང་དུ་ཆུ་ལ་སོགས་པའི་རྫས་བོ་ཞིང་ཚོན་སུབ་ན༔ གོད་
ཁ་འབྱུང་བའི་རྟགས་ཡིན་པས༔ གོད་བྲུབ་དང་གོད་ཆིང་བྱ༔ བྲི་ནོར་དང་ཚུལ་མི་
མཐུན་དུ་ཤོར་ན་ཡོན་མཆོད་གང་ལ་མ་ཉེས་པའི་ཁ་ཡོག་དང་ མི་ཁ་འདུ་བའི་རྟགས་
ཡིན་པསཿ མི་ཁ་ཟློག་པའི་གཏོ་བྱ༔ རྐྱེན་མེད་པར་རྡུལ་ཚོན་ཕྱིས་པ་ལྟར་བྱུང་ན་གློ་
བུར་དུ་བར་ཆད་འབྱུང་བའི་རྟགས་ཡིན་པས༔ བར་ཆད་ཟློག་ཅིང་སེལ་བའི་ཐབས་
ལ་འབདཿ གཞན་ཡང་ཐིག་སྐུད་ཕྱེད་དུ་བྱས་པའི་ལས་ཀྱི་སློབ་དཔོན་གྱི་ཕྱོགས་སུ་
209



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
ཆད་ན༔ རྡོ་རྗེ་སློབ་དཔོན་གྱི་སྐུ་ཚེ་ལ་བར་ཆད་འབྱུང་ཞིང་༔ ཕྱེད་ཕན་ལ་ཆད་ན་སྦྱིན་
བདག་གམ འཁོར་སློབ་ཀྱི་ཚེ་ལ་བར་ཆད་འབྱུང་ལ༔ ཕྱེད་དྲང་པོར་ཆད་ན་དཔོན་
སློབ་ཡོན་མཆོད་ཐམས་ཅད་ལ་བར་ཆད་འབྱུང་བའི་རྟགས་ཡིན་པས༔ བར་ཆད་ཟློག་
པ་དང་ཚེ་སྒྲུབ་ལ་འབད་དོ༔ བུམ་པའི་ནང་དུ་རྫས་བླུག་བརྗེད་ནས་སྟོང་པར་བཤམས་
རཿ དཔོན་སློབ་ཐམས་ཅད་ལ་ཅི་ནས་ཀྱང་རྐྱེན་གློ་བུར་པ་དང་༔ བསམ་པ་ལ་བར་
ཆད་འབྱུང་བའི་རྟགས་ཡིན་པས༔ བར་ཆད་ཟློག་པའི་བྱ་བ་མྱུར་དུ་བརྩོན་པར་བྱའོ༔
དཀྱིལ་འཁོར་གྱི་རྒྱུན་བཀོད་ཀྱི་རིམ་པ་དང་༔ གཏོར་མཆོད་སྨན་རཀ་ལ་སོགས་པ་
བཤམས་ཉེས་པའམ༔ མ་ཚང་བའམ༔ བཤམས་པའི་ནོར་འཁྲུལ་དུ་གྱུར་པ་རྣམས་
བྱུང་ན་འཐབ་རྩོད་དང་༔ ན་ཚ་དང་གང་སྟོང་འབྱུང་བའི་རྟགས་ཡིན་པས༔ ཚོགས་
དང་མེ་མཆོད་བརྒྱ་རྩ་དང་༔ སྒྲུབ་མཆོད་ཀྱི་རིམ་པ་མང་དུ་བྱེད་པ་གནད་དོ༔ མདོར་
ན་དཀྱིལ་འཁོར་བཞེངས་པ་ནས་བཟུང་སྟེ་མ་གཤེགས་ཀྱི་བར་དུ་རང་གཞན་ཡོན་
མཆོད་དཔོན་སློབ་མཆེད་ལྕམ་རྣམས་ཀྱི་བློ་ཡུལ་དུ་མི་བདེ་བའི་ཉེས་པ་ཆེ་འབྲིང་ཆུང་
སོགས་ཅི་བྱུང་ཡང་བར་ཆད་འབྱུང་བའི་རྟགས་ཡིན་པས༔ སྤོག་ཆོག་དང་བཤགས་
པ་བྱེད་བར་ཆད་ཟློག་པའི་ལས་རིམ་ལ་གཡེལ་བ་མེད་པར་འབད་པ་བྱ་ཞིང་༔ གནས་
སྐབས་སུ་ཡང་ཆོས་ཉིད་རོལ་པའི་ལྟ་བའི་རྒྱབ་ཀྱི་ཟིལ་གྱིས་གནོན་ལཿ སྣང་སྲིད་
ཐམས་ཅད་བདེན་མེད་ཀྱི་དབྱིངས་སུ་བསྐྱལ་བ་གནད་ཆེའོ༔ ལྔ་པ་རབ་ཏུ་གནས་
པ་ནི་དཀྱིལ་འཁོར་བྲི་ཚར་ནས་ཡུན་མ་འགྱང་བར་དལ་གྱི་ལྟེ་བའམ༔ བྱང་ཤར་
མཚམས་སུ་རྡོ་རྗེ་སློབ་དཔོན་གྱི་དམ་ཚིག་གི་རྡོ་རྗེས་མནན་ཅིང་༔ ཨོཾ་མ་ཧཱ་ཤུ་ཛཱ་ཏ་
ཛྙཱ་ན་བཛྲ་སྭ་བྷཱ་ཝ་ཨཏྨ་ཀོཉཧཾ༔ ཞེས་བརྗོད་དོ༔ ཡེ་ཤེས་ཆེན་པོའི་རྡོ་རྗེ་མི་འགྱུར་
བ་སྟོང་པ་ཉིད་ཀྱི་གོ་ཆས་རྒྱས་གདབ༔ དེས་བར་ཆད་གདོན་བགེགས་མི་འཇུག་པའི་
དགོས་པ་ཡོད་དོ༔ དེ་ནས་མཆོད་གཏོར་རྒྱན་བཀོད་ལ་སོགས་པའི་ལས་རིམ་ཐམས་
_210



སྔོན་འགྲོ་ཆོས་སྤྱོད་སོགས་ཀྱི་སྐོར།
ཅད་ཚར་ནས༔ མར་མ་སྦར༔ སྤོས་བསྲེག༔ གཏོར་མ་ལ་བསང་ཆུ་བྲན༔ སློབ་དཔོན་
གྱིས་བསང་སྦྱང་བྱ༔ ཨོཾ་ཨཱ༔ཧཱུྃ་ལ་སོགས་ཀྱིས་བྱིན་གྱིས་བརླབས་ལ༔ རོལ་མོ་འཁྲོལ་
ཞིང་དལ་བསྐོརཿ རྟེན་འབྲེལ་སྙིང་པོ་དང་ཤིས་པ་བརྗོད༔ མེ་ཏོག་གཏོར་ལ་ཕོ་བྲང་
ཡེ་ཤེས་ལྷའི་གཞལ་ཡས་ཁང་ཆེན་པོར་བྱིན་གྱིས་བརླབས་པསཿ མཆོད་རྫས་རྣམས་
ཀྱང་འཕགས་པ་ཀུན་ཏུ་བཟང་པོའི་མཆོད་སྤྲིན་དཔག་ཏུ་མེད་པར་བྱིན་གྱིས་བརླབ་
པར་བྱ་ཞིང་༔ ཆོ་གའི་དབུ་བཙུག་ནས་མ་ཚར་གྱི་བར་དུ་རྡོ་རྗེ་སློབ་དཔོན་དལ་གྱི་
དྲུང་ནས་གཞན་དུ་རྒྱང་རིང་པོར་མི་འགྲོ་ཞིང་༔ དཀྱིལ་འཁོར་གསུམ་དང་མ་བྲལ་
བའི་ངང་ནས་སྤྱོད་པ་སྤྱད་པར་བྱའོ༔ དེ་ལྟར་དང་ལྡན་པའི་ཡོན་ཏན་ནི༔ སྒྲུབ་པ་
མཐར་ཕྱིན་ནས་བྱིན་རླབས་འཇུག མཆོག་ཐུན་མོང་གི་དངོས་གྲུབ་མྱུར་དུ་འགྲུབ་
པ་ལ་སོགས་པའི་ལྡན་འབྲས་དཔག་ཏུ་མེད་པ་འབྱུང་ངོ་༔ དྲུག་པ་དཀྱིལ་འཁོར་
གཤེགས་པའི་ཚུལ་ནི༔ ལྷ་གཤེགས་པ་དང་༔ དལ་གཤེགས་པ་གཉིས་ལས༔ ལྷ་ཡེ་
ཤེས་པ་རང་གནས་སུ་གཤེགས་པ་དང་༔ ལྷ་དམ་ཚིག་པ་རང་གི་ཐུགས་ཀར་བསྡུ་
བ་ལ་སོགས་པ་རྣམས་ཆོ་ག་རང་རང་གི་གཞུང་རྣམས་ནས་འབྱུང་པས་ཤེས་ལ༔ དལ་
གཤེགས་པའི་རིམ་པ་ནི༔ མཆོད་རྫས་རྣམས་མིས་མི་འགོང་བའི་སར་བསྐྱལ༔ གཏོར་
མ་གཤེགས་པར་འོས་པ་གཤེགས་པ་དང་༔ དངོས་གྲུབ་བླང་བར་འོས་པ་རྣམས་
ཀྱང་རང་གཞུང་གཙོར་བཞག་ལ་བྱ༔ རྡུལ་ཚོན་དང་བུམ་ཆུ་ནི་སྒྲུབ་པ་ཆེན་པོ་བྱས་
པ་རྣམས་ཀྱང་རང་གཞུང་ལྟར་ལས༔ དབང་གི་རྗེས་ཆུ་བོ་རྒྱུན་འབབ་ཀྱི་ནང་དུ་རོལ་
མོ་དང་བཅས་པས་བསྐྱལ༔ སྒྲིབ་སྦྱང་གི་རིམ་པ་རི་བོ་ཆེན་པོའི་རྩེ་ལ་རོལ་མོ་དང་
བཅས་གཤེགས་ཤིང་རླུང་ལ་གཤེགས༔ མངོན་སྤྱོད་ཀྱི་རྗེས་དུར་ཁྲོད་གནས་སམ
རྟེན་འབྲེལ་ཚོགས་འདུ་བྱེད་པའི་སར་བསྐྱལ༔ རབ་ཏུ་གནས་པ་ལ་སོགས་བཀྲ་ཤིས་
པ་དང་༔ རྒྱས་པའི་ལས་རིམ་གྱི་རྗེས་རང་རང་གི་ཁང་ཕུག་དང་ ཕྱུགས་སྲས་དང་༔
211



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཞིང་གི་ནང་ལ་སོགས་པར་བསྐྱལ་བ་དང་༔ སྦ་བ་རྣམས་བྱ༔ དགུག་པ་དང་དབང་
གི་བྱ་བ་གང་ཡིན་པའི་རྗེས་དམིགས་བྱའི་ཕྱོགས་སུ་གཏོར་ལ་དགུག་པའི་དམིགས་
པ་དང་སྤྲད་པར་བྱ་ཞིང་༔ ལས་ཀྱི་རྗེས་མངོན་པར་བྱ་བ་དང་༔ མི་མངོན་པར་བྱེད་
པ་སྟེ༔ དང་པོ་ནི་སླར་ཡང་མྱུར་ཏུ་དལ་བཞེངས་པར་བྱེད་པའི་རིགས་རྣམས་སྟེགས་
པུ་མི་བཤིག་པར༔ སའི་ལྷ་མོ་ལ་སོགས་པའི་ས་བདག་ལ་གཏོར་མ་བྱིན་ཅིང་༔ བཀའ་
བསྒོ་སྟེ་གཉེར་གཏད་བྱས་ལ་བཞག༔ མི་མངོན་པར་འདོད་པ་ནི༔ སའི་ལྷ་མོ་ལ་སོགས་
པའི་ས་བདག་ལ་བཏང་རག་གི་མཆོད་པས་ཚིམ་པར་བྱས་ཏེ༔ རང་རང་གི་གནས་
སུ་གཤེགས༔ སྟེགས་བུ་ཡང་མི་མངོན་པར་བཤིག་ཅིང་རྗེས་ཀྱི་བྱ་བ་སྤྱི་དང་མཐུན་
པར་སྤྱོད་ལམ་མི་མངོན་པར་བྱའོ༔ བདུན་པ་དཀྱིལ་འཁོར་བྲིས་པའི་ཕན་ཡོན་ནི༔
སྤྱི་དང་བྱེ་བྲག་གཉིས་ལས༔ སྤྱིར་ནི་ཀྲི་ཡོག་སྡེ་གསུམ་ལ་སོགས་པའི་དཀྱིལ་འཁོར་
བཞེངས་ཤིང་༔ དེའི་ཆོ་ག་གོ་རིམ་བརྩམས་པའི་བསོད་ནམས་ཀྱི་ཕུང་པོ་བརྗོད་ཀྱིས་
མི་ལང་བར་རང་གཞན་ཐམས་ཅད་ཀྱིས་ཐོབ་པར་འགྱུར་ཞིང་༔ བྱེ་བྲག་ཏུ་གསང་
སྔགས་བླ་མེད་ཀྱི་དཀྱིལ་འཁོར་གང་ཡང་རུང་བ་དང་༔ བླ་མ་ཡི་དམ་མཁའ་འགྲོ་
ལ་སོགས་པ་གསང་སྔགས་ཀྱི་དཀྱིལ་འཁོར་བཞེངས་པ་དང་༔ བཞེངས་སུ་གཞུག་
པ་དང་ གཞན་གྱིས་བཞེངས་པ་ལ་རྗེས་སུ་ཡི་རང་བ་ལ་སོགས་པའི་བསོད་ནམས་
ཀྱི་དངོས་པོ་ནམ་མཁའི་མཐར་ཡང་མི་ཤོངས་ཤིང་རྡོ་རྗེའི་ལྗགས་ཀྱི་དབང་པོས་བརྗོད་
པར་མི་ནུས་སོ༔ དེ་ལྟར་དཀྱིལ་འཁོར་བྲིས་པའི་བསོད་ནམས་དཔག་ཏུ་མ་མཆིས་
ན༔ དེའི་སྒྲུབ་མཆོད་ལ་སོགས་པའི་ཆོ་ག་བགྱིས་པའི་བསོད་ནམས་དེ་བས་ཀྱང་སྨོས་
ཅི་འཚལ་ཏེ༔ གནས་སྐབས་སུ་ཅི་བསམ་པའི་དོན་འབྲས་འགྲུབ་ཅིང་༔ ཐུན་མོང་
གི་དངོས་གྲུབ་ཆར་ལྟར་བབ༔ རྐྱེན་ཕྱི་ནང་གི་བར་ཆད་གང་ཡང་མི་འབྱུང་༔ མི་དང་
མི་མ་ཡིན་པ་ཐམས་ཅད་ཀྱི་མངའ་དབང་ཆེན་པོར་འགྱུར་རོ༔ མཐར་ཐུག་ལུས་ངག་
212



སྔོན་འགྲོ་ཆོས་སྤྱོད་སོགས་ཀྱི་སྐོར།
ཡིད་གསུམ་སྨིན་ཅིང་གྲོལ་ནས་སྐུ་གསུམ་གྱི་གོ་འཕང་མཆོག་ལ་རེག་པར་འགྱུར་རོ༔
བརྒྱད་པ་མ་བྲིས་པའི་སྐྱོན་ནི༔ གསང་སྔགས་ཐབས་ཀྱིས་ཁྱད་པར་དུ་འཕགས་པ་ལས༔
ཐབས་ཁྱད་དུ་བསད་ནས༔ རྒྱུ་འབྲས་སད་ལ་བསྐུར་བའི་ཉེས་པསཿ འབྲས་བུ་ཡེ་
ཤེས་ཀྱི་ཚོགས་ལྟ་ཅི་སྨོས༔ གནས་སྐབས་བསོད་ནམས་ཀྱི་ཚོགས་རྟེན་ཙམ་དུ་ཡང་
མི་འགྱུར་ལ༔ བསོད་ནམས་དང་ཡེ་ཤེས་ཀྱི་ཚོགས་མི་འཕེལ དེའི་རྒྱུ་མཚན་ལམ་
བསྐྱེད་རྫོགས་ཟབ་མོ་ཉམས་སུ་ལེན་པ་ལ༔ ཐོག་མར་སྨིན་བྱེད་ཀྱི་དབང་བསྐུར་འཚལ༔
དབང་བསྐུར་བར་བྱེད་པ་ལ་ལྷ་དམ་ཚིག་པ་བསྐྱེད་ཅིང་༔ ཡེ་ཤེས་པ་དགུག་ནས་
སྨོན་ལམ་གྱིས་བྱིན་དབབ་པར་བྱེད་པ༔ དམིགས་རྟེན་རྫས་ཀྱི་དཀྱིལ་འཁོར་གལ་
ཆེ་བའི་ཕྱིར་དང་༔ སྒྲུབ་པ་པོ་རྣམས་ཀྱིས་ཀྱང་ལུས་ངག་ཡིད་གསུམ་རྒྱུད་དག་པར་
བྱ་བའི་ཕྱིར༔ ཕྱི་ནང་གསང་སོགས་ཀྱི་དཀྱིལ་འཁོར་ཆེན་པོ་ངོ་སྤྲད་པར་བྱེད་པ་ལ་
ཡང་ཕྱི་འདུས་བྱས་རྫས་ཀྱི་དཀྱིལ་འཁོར་ལ་བརྟེན་དགོས་པའི་ཕྱིར༔ དཀྱིལ་འཁོར་
མ་བྲིས་ན་ཕྱི་ནང་གསང་སོགས་ཀྱི་བརྡ་དོན་མི་འཕྲོད་པ་ལ་སོགས་པའི་སྐྱོན་མང་ངོ་༔
འགའ་ཞིག་ན་རེ༔ ནང་དོན་ཆོས་ཉིད་ཀྱི་དཀྱིལ་འཁོར་ལ་གནད་ཆེ༔ ཕྱི་འདུས་བྱས་
རྫས་ཀྱི་དཀྱིལ་འཁོར་སྣང་བ་ཆུའི་རི་མོ་དང་འདྲ་སྟེ་གལ་མ་མཆིས་ཞེ་ན༔ རང་གི་
བྱད་བཞིན་ལྟ་བ་ལ་མེ་ལོང་མཚོན་བྱེད་དང་མཚུངས་པའི་ཕྱིར་ན༔ རྫས་ཀྱི་དཀྱིལ་
འཁོར་གལ་ཆེ་བའི་རྒྱུ་མཚན་མང་ངོ་༔ དེ་བཞིན་དུ་དངོས་གྲུབ་རྣམ་གཉིས་འདོད་པ་
ལ་ཡང་ལྷ་ཡེ་ཤེས་པ་བསྒྲུབ་ཅིང་དངོས་གྲུབ་ཞུ་བར་བྱེད་པ་རྫས་ཀྱི་དཀྱིལ་འཁོར་
ལ་བརྟེན་པ་དང་༔ ཕྲིན་ལས་དམིགས་སུ་བསྐུལ་པ་ལ་ཡང་རྫས་ཀྱི་དཀྱིལ་འཁོར་
ལ་བརྟེན་པ་གལ་ཆེ་བའི་ཕྱིརཿ དཀྱིལ་འཁོར་མ་བྲིས་པའི་སྐྱོན་གྱི་རྣམས་གྲངས་ཤིན་
ཏུ་མང་བར་བསྟན་ནོ༔ དགུ་པ་ཐོབ་ཚུལ་ནི༔ ཞིང་ཁམས་ཀྱི་བཀོད་པ་དང་༔ ཕོ་བྲང་
ལྷའི་བཞུགས་གནས་ཀྱི་བཀོད་པ་རྣམས་ལ་ནི༔ ངེས་པ་མེད་པས་འདིར་མ་སྨོས་ལ༔
213



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
རིགས་གཏད་དང་རྗེས་དབེན་ལ་སོགས་པའི་སླད་དུ་དལ་བྲི་བ་རྣམས་ཀྱང་སྔ་མས་
མཚོན་པ་སྟེ༔ གསང་སྔགས་བླ་མེད་ཀྱི་དཀྱིལ་འཁོར་ནི༔ གང་རུང་གི་གར་ཐོད་ཐོད་
དུ་མ་ཡིན་ཏེ༔ གནས་རབ་ཏུ་བདེན་ཞིང་ཉམས་དགའ་བའི་ས་ཕྱོགས་མ་མོ་མཁའ་
འགྲོ་ངང་གིས་འདུ་ཞིང་གནས་པ་དང་༔ དུར་ཁྲོད་བས་མཐའ་གངས་ཞོལ་ནགས་
འདབས་རི་སུལ་ལ་སོགས་པ་སྟེ༔ སྐྱེ་བོ་ཡ་ག་ཅན་གྱི་ཁྲོད་མ་ཡིན་པའི་ཕྱོགས་སུ༔
གསང་སྔགས་བླ་མེད་ཀྱི་དབང་བཞི་རྫོགས་པར་ཐོབ་པའི་སྐྱེས་བུསཿ ཚུལ་དང་མཐུན་
པ་གསང་སྔགས་བླ་མེད་ཀྱི་དཀྱིལ་འཁོར་གཞུང་མཐུན་དུ་རྫོགས་པར་བྲི་ལཿ ཟབ་
མོ་སྦྱོར་སྒྲོལ་གྱི་མཆོད་པ་དང་༔ བམ་ཆེན་ལས་འབྱུང་བའི་རྒྱན་བཀོད་པ་དང་༔ ཐབས་
ཤེས་འདུ་འཕྲོའི་རྫས་དང་ཡོ་བྱད་ལ་བརྟེན་ནསཿ སྒྲུབ་མཆོད་ལ་བརྩོན་ཅིང་སྨིན་
གྲོལ་བྱས་པའི་རིམ་པ་དང་༔ དངོས་གྲུབ་རྣམ་གཉིས་བསྒྲུབ་པའི་རིམ་པ་རྣམས་ཤིས་
པའོ༔
འདིར་སྨྲས་པ༔ ལྟ་སྒོམ་ཟབ་མོའི་དོན་མཐོང་ཡང་ གསང་ཆེན་ངེས་པའི་བཀའ་ལུང་
ལ ཐབས་ཀྱིས་སྤྱོད་པའི་འགྲོ་དོན་གྱིས༔ རྒྱུད་དོན་གསང་བའི་སྤྱོད་པ་གཅེས༔ དེ་
མཉེས་བསྒོམ་པའི་ཡན་ལག་ཏུ༔ རྒྱུ་དང་འབྲས་བུ་དོན་རབ་གཙོ༔ ལྷ་དང་བླ་མའི་
ལུང་བཞིན་དུ༔ རྟེན་འབྲེལ་རྒྱུ་རྐྱེན་མ་ཚོགས་ན༔ ཡང་དག་དོན་ལ་འགྱང་ཞེས་གྲགས
འོན་ཀྱང་རྫུ་འཕྲུལ་མཐུ་ཐོབ་ནས༔ ཀུན་ཀྱང་ཁ་ལོ་བསྒྱུར་བས་ན༔ སྣང་སྲིད་གཏན་
ལ་ཕེབ་པར་གསུངས༔ དེ་ལྟར་མ་ཡིན་གནས་སྐབས་ཀྱི༔ ལག་ལེན་སྤྱོད་ཚུལ་རིམ་
པ་རྣམས༔ གཞུང་ལྟར་ཡིད་ལ་བཀྲམ་བྱས་ཏེ༔ ཚུལ་བཞིན་ལག་ཏུ་བླང་པ་གཅེས༔
བཅུ་པ་དཀྱིལ་འཁོར་རྣམ་དག་བཤད་པ་ནི༔ གཞན་དུ་ལྷ་ངོ་བསྟན་པའི་རིམ་པར་
གསལ་བས་དེར་བལྟ་བར་བྱའོ༔ འདུས་མ་བྱས་དོན་ཆོས་ཉིད་ཀྱི་དབྱིངས་ཀྱི་དཀྱིལ་
འཁོར་ལྟ་བར་བྱེད་པའི་དམིགས་རྟེན༔ འདུས་བྱས་བཀོད་པ་རྫས་ཀྱི་དཀྱིལ་འཁོར་
214



སྔོན་འགྲོ་ཆོས་སྤྱོད་སོགས་ཀྱི་སྐོར། །
བཤམས་པ་ལག་ཏུ་བླང་བའི་དམར་ཁྲིད་ཡིག་ཆུང་༔ ཕྱི་རབས་ལས་ཅན་སྐྱེས་བུ་འགའ་
དང་འཕྲད་པར་ཤོག༔ ས་མ་ཡཱ༔ རྒྱ་རྒྱ་རྒྱ༔ སྦས་རྒྱ༔ གཏད་རྒྱ༔ གཏེར་རྒྱ༔ དྷ་ཐིམ༔
སྤྲུལ་སྐུ་སངས་རྒྱས་གླིང་པའི་གཏེར་མའོ༔ ཤུ་བྷཾ།། །།
215



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཨཾ ༔ བླ་མ་དགོངས་པ་འདུས་པ་ལས༔ མཆོད་པའི་
ལག་ལེན་དམར་ཁྲིད་ཅེས་བྱ་བ་
བཞུགས་སོ༔
ཨོཾ༔ ཟིམ་གཡོགསཱཡ༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ ཐར་པ་དོན་གཉེར་རྣལ་འབྱོར་
པས༔ བསོད་ནམས་ཡེ་ཤེས་ཚོགས་བསགས་ཕྱིར༔ ཕྱི་ནང་གསང་སོགས་མཆོད་པ་
ཡི༔ ལག་ལེན་དམར་ཁྲིད་འདིར་བརྗོད་བྱ༔ མཆོད་ཡུལ་དཀོན་མཆོག་འཕགས་པའི་
ཚོགས༔ འཇིག་རྟེན་འདས་དང་མ་འདས་ཀྱི༔ འཁོར་དང་སྲུང་མ་མགྲོན་ཐབས་བཅས
རིགས་དྲུག་ཕ་མ་ལ་སོགས་སོ༔ མཆོད་རྫས་དངོས་དང་དངོས་མིན་ཏེ༔ དངོས་པོ་
འབྱོར་ཚོགས་དངོས་སུ་བཤམས༔ དངོས་མིན་མ་འབྱོར་ཡིད་ཀྱིས་སྤྲུལ༔ མ་བཅིངས་
སེར་སྣ་བྲལ་བའོ༔ མཆོད་རྐྱེན་ཐབས་དང་ཤེས་རབ་ཀྱིས༔ སྒོ་གསུམ་བག་ཡོད་ལྡན་
པ་པོས༔ བརྩོན་འགྲུས་བློ་སྟོབས་ཆེན་པོ་ཡིས༔ སྐྱོ་དུབ་མེད་པར་མཆོད་པའོ༔ དེ་
འབྲས་མཆོད་ཡུལ་དགྱེས་པའི་མཐུས༔ གནས་སྐབས་དང་ནི་མཐར་ཐུག་གི༔ བདག་
གཞན་མེད་ལ་ཡོད་འགྱུར་གྱི༔ དངོས་ཐོབ་ལོངས་སྤྱོད་ཡིད་བཞིན་འགྲུབ༔ ཨེ་མ་
བསགས་སྦྱངས་ལོངས་སྤྱོད་ཆེ༔ རྒྱུ་རྐྱེན་འབྲས་བུར་བཅས་པའི་ཆོས༔ སྙིང་པོ་མེད་
ལ་སྙིང་པོ་བླང་༔ རྗེས་འཇུག་རྣམས་ཀྱིས་ལག་ཏུ་ལོངསཿ ས་མ་ཡ༔ བསོད་ནམས་
ཀྱི་ཚོགས་ལ་བརྟེན་ནསཿ ཡེ་ཤེས་ཀྱི་ཚོགས་འཕེལ་བར་བྱེད་པ་མཆོད་པའི་ལག་
ལེན་དམར་ཁྲིད་འདི་ལ་སྤྱི་དོན་བདུན་ལས༔ གང་ལ་དབུལ་བ་མཆོད་ཡུལཿ གང་
གིས་འབུལ་བ་མཆོད་མཁན༔ གང་དབུལ་བ་མཆོད་པའི་དངོས་པོ༔ དུས་ནམ་འབུལ་
ཚུལ༔ ཇི་ལྟར་འབུལ་བའི་ལག་ལེན༔ ཕུལ་བའི་ཕན་ཡོན༔ མ་ཕུལ་བའི་ཉེས་པའོ༔
216



སྔོན་འགྲོ་ཆོས་སྤྱོད་སོགས་ཀྱི་སྐོར།
སྤྱི་དོན་དང་པོ་སྤྱི་དང་བྱེ་བྲག་གཉིས་ཏེ༔ སྤྱིར་མཆོད་པའི་ཡུལ་བླ་མ་ཡི་དམ་མཁའ་
འགྲོ༔ སངས་རྒྱས་ཆོས་དང་དགེ་འདུན་ལ་སོགས་པ་སྐྱབས་གནས་དམ་པར་གྱུར་པའི་
དཀོན་མཆོག་དང་༔ དེ་དག་གི་བཀའ་དང་འཁོར་ལ་གནས་པའི་སྲུང་མ་ཡེ་ཤེས་དང་
ལས་ལས་གྲུབ་པ་རྣམས་དང་༔ ཕ་མ་ལ་སོགས་རིགས་དྲུག་གིས་བསྡུས་པའི་སེམས་
ཅན་རྣམས་སོ༔ བྱེ་བྲག་ནི༔ གནས་སྐབས་གང་ལ་གང་འདུལ་དུ༔ དམིགས་པའི་
མཆོད་ཡུལ་མགྲོན་དུ་དམིགས་ནས་སྤྱན་དྲངས་པ་གང་ཡིན་པ་དེ་དག་ལའོ༔ སྤྱི་དོན་
གཉིས་པ་གང་གིས་འབུལ་བའི་གང་ཟག་མཆོད་མཁན་ངོས་བཟུང་བ་ནི༔ རབ་གསུམ༔
འབྲིང་གསུམ༔ ཐ་མ་གསུམ་སྟེ་དགུ་ལསཿ སྐྱེས་བུ་རབ་ཀྱི་རབ་སྣང་སྲིད་ཐམས་ཅད་
ཆོས་ཉིད་དུ་ཤར་བ༔ རབ་ཀྱི་འབྲིང་གཉིས་བསྡུས་ཀྱི་ཆོས་ཐམས་ཅད་རྨི་ལམ་སྒྱུ་མར་
ཤེས་པ༔ རབ་ཀྱི་ཐ་མ་ཕྱི་ནང་སྣོད་བཅུད་ཐམས་ཅད་གཞལ་ཡས་ཁང་དང་ལྷ་དང་
ལྷ་མོའི་རང་བཞིན་དུ་ཤར་བ༔ འབྲིང་གི་རབ་རང་ལུས་རྒྱལ་བའི་དཀྱིལ་འཁོར་དུ་
ཤེས་པཿ འབྲིང་གི་འབྲིང་མཆོད་པའི་ཡུལ་ལའང་བདམ་རིས་མེད་པ༔ འབྲིང་གི་ཐ་
མ་མཆོད་ཡུལ་དང་མཆོད་པའི་རྣམ་གྲངས་ཐམས་ཅད་བྱེ་བྲག་ཕྱེད་པཿ ཐ་མའི་རབ་
ཚོགས་གཉིས་སྤེལ་བའི་ལས་རིམ་ལ་བརྩོན་པཿ ཐ་མའི་འབྲིང་མཆོད་པ་ལ་སྤྲོ་བ༔
ཐ་མའི་ཐ་མ་ཞུམ་པ་དང་རློམ་སེམས་མེད་པའོ༔ སྤྱི་དོན་གསུམ་པ་གང་དབུལ་བའི་
མཆོད་པའི་དངོས་པོ་ལ་གསུམ་སྟེ༔ ཡེ་ནས་ལྷུན་གྱིས་གྲུབ་པའི་མཆོད་རྫསཿ ཞར་
བྱུང་གི་མཆོད་རྫས༔ རྩོལ་བས་བསྒྲུབས་པའི་མཆོད་རྫས་སོ༔ དང་པོ་ལ་གསུམ༔ ཕྱི་
མ་བཤམས་ལྷུན་གྱིས་གྲུབ་པ༔ གླིང་བཞི་གླིང་ཕྲན་ལྕགས་རི་མུ་ཁྱུད་འཁོར་ཡུག་ཉི་
ཟླ་སྐར་ཕྲན་ལ་སོགས་པ་རི་བོ་མཆོག་རབ་དང་བཅས་ཏེ༔ ཕྱི་སྣོད་ཀྱི་འཇིག་རྟེན་
བཀོད་ལེགས་པཿ ནང་རྩོལ་མེད་ཤུགས་ཀྱིས་སྤྲུལ་པ༔ ལྷ་དང་ལྷ་མོ་མི་དང་མི་མིན་
ལ་སོགས་པ་བཅུད་ཀྱི་སེམས་ཅན་ཐམས་ཅད་ཀྱི་ལུས་ངག་ཡིད་གསུམ་རྒྱན་ཆ་ལུགས་
217



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
རྣམ་འགྱུར་རོལ་རྩེད༔ ལོངས་སྤྱོད་འདོད་ཡོན་དང་བཅས་པ་སྟེ་རྒྱུ་གསང་བ་གསུམ་
གྱི་རོལ་པ་ཆོ་འཕྲུལ་དུ་མ་ལས་བྱུང་ཞིང་༔ དམིགས་པའི་མཆོད་རྫས་འཕགས་པ་ཀུན་
ཏུ་བཟང་པོའི་མཆོད་སྤྲིན་ལས་མངོན་པར་ལྷག་པའོ༔ གཉིས་པ་ལ་གསུམ༔ ཕྱི་ཞར་
བྱུང་གི་མཆོད་རྫས་གཟུགས་སྒྲ་དྲི་རོ་རེག་བྱའི་རིགས་སུ་གྱུར་ཏོ་ཅོག་གོ༔ ནང་ཞར་
བྱུང་གི་མཆོད་རྫས་བཟའ་བཏུང་གི་རིགས་ནང་ནུབ་ཉིན་གུང་ལ་སོགས་པར་ལོངས་
སྤྱོད་པ་ཐམས་ཅད་དོ༔ གསང་བ་ཞར་བྱུང་གི་མཆོད་རྫས་རང་ལས་གུད་ན་མ་མཆིས་
པ་ཟབ་མོ་སྦྱོར་སྒྲོལ་དང་༔ ཤ་ལྔ་བདུད་རྩི་ལྔ་ལ་སོགས་པའོ༔ གསུམ་པ་ལ་གསུམ་
སཿ ཕྱི་རྒྱུའི་མཆོད་པ་དང་རྐྱེན་གྱིས་བསྒྱུར་བའི་མཆོད་པ༔ ནང་རྒྱུའི་དང་རྐྱེན་གྱིས་
བསྒྱུར་བ་དང་ གསང་བ་རྒྱུའི་དང་རྐྱེན་གྱིས་བསྒྱུར་བའི་མཆོད་རྫས་ཏེ༔ དང་པོ་ནི༔
རྙོག་མ་མེད་ཅིང་གཙང་མ་སྲོག་ཆགས་དང་བྲལ་བའི་ཆུ༔ ཐང་ལས་སྐྱེས་བའི་མེ་ཏོག་
དཀར་པོ་དང་༔ དམར་པོ་ལ་སོགས་པ༔ དེ་བཞིན་དུ་ཆུ་ལས་སྐྱེས་པ༔ ཤིང་ལས་སྐྱེས་
པཿ རྩྭ་དང་རྡོ་ལས་སྐྱེས་པ་ལ་སོགས་མེ་ཏོག་སྣ་ཚོགས༔ ག་པུར༔ ཙནྡན༔ སི་ལ་
དུ་རུ་ཀ་ལ་སོགས་པའི་སྤོས་ཀྱི་རིགས་བྱེད༔ མེ་ཤེལ༔ ཆུ་ཤེལ་དང་༔ མཐོན་ཀ་ལ་
སོགས་པའི་འོད་ཀྱི་སྣང་གསལ་དང་༔ མ་ཧེ་དང་༔ བ་དང་༔ གླང་པོ་ཆེ་དང་༔ རི་
དྭགས་དང་༔ ཤིང་ས་ལ་ཟུང་ལ་སོགས་པ་རྣམས་ལས་བྱུང་བའི་དྲིའི་ཁུ་བ་དང་༔ ཤིང་
འབྲས་དང་༔ ས་ཞག་དང་༔ རྩྭ་ལྡུམ་གྱི་འབྲས་བུ་དང་ ཤིང་གི་ཁུ་བ་དང་༔ ལ་ཉུངས་
གྲོ་མོན་ལ་སོགས་པའི་བཤོས་ཟས་དང་༔ བྱ་སྣ་ཚོགས་དང་༔ རི་དྭགས་དང་འབྱུང་
བ་གཡོ་ཞིང་བསྲུབས་བའི་གདངས་ལས་བྱུང་བའི་སྒྲ་སྙན་རོལ་མོ་སྟེ༔ དེ་དག་རྣམས་
ནི་མཆོད་པའི་དངོས་པོ་སྟེ༔ རྒྱུ་རྣམ་པར་དག་པའོ༔ ཕྱིའི་མཆོད་པ་རྐྱེན་གྱིས་བསྒྱུར་
བ་ནི༔ ཆུ་གཙང་རིན་པོ་ཆེའི་གཞོང་པ་ལ་སོགས་སྣོད་ལྔར་བརྩལ་ཏེ༔ རིམ་པ་ལྟར༔
ཞི་ག་དཀར་པོའི་ཝུ་བ་དང་༔ གུརྒུམ་མམ༔ སྐྱེར་གྱི་ཁན་དྷའི་རིལ་བུ་དང་༔ ཤིང་སྤྱི་
218



སྔོན་འགྲོ་ཆོས་སྤྱོད་སོགས་ཀྱི་སྐོར།
བཞུར་གྱི་བར་ཤུན་ནམ རམ་གྱི་ཕྱེ་མཿ རྒྱ་སྐྱེག་གི་མེ་ཏོག་གམ་ཁན་དྷའི་ཝུ་བ་དང་༔
ཡུང་བ་དང་རམ་གྱི་ཕྱེ་མ་རྣམས་བརྩལ་བས་ཡོན་ཆབ་དཀར་པོ་དང་༔ སེར་པོ་དང་
སྔོན་པོ་དང་༔ དམར་པོ་དང་༔ ལྗང་གུ་དང་༔ ཤིང་ཡིད་དུ་འོང་བ་ལྷའི་རྫིང་ཁ་དོག་
སྣ་ཚོགས་པ་ལྟར་འགྱུར་ཞིང་མཆོད་པའི་རྫས་སུ་ཤིས་པའོ༔ རིན་པོ་ཆེ་སྣ་ཚོགས་པ་
དང་༔ འབྲུ་སྣ་ཚོགས་པ་དང་༔ ས་རྩི་དང་འཇིམ་པ་ལ་མེ་ཏོག་གི་གཟུགས་བརྙན་བལྟ་
ན་སྡུག་པ་མང་པོ་བཟོས་པ་དང་༔ དར་དང་ངས་རྣམས་དང་༔ གྲོ་ག་ལ་སོགས་ཤིང་
ཤུན་ལ་འཇམ་པར་བྲིས་ཤིང་ཚོན་སྣ་མང་པོས་ཁ་དོག་བསྒྱུར་ནས་བསྒྲེང་བའམ༔ རྩར་
ལ་བརྒྱུས་པའམ༔ སྡོང་པོ་ལྟར་བཀོད་པ་དང་༔ གདན་ལ་བཀྲམ་པའམཿ ཏིང་ཕོར་
ལ་སོགས་སྣོད་བཟང་པོར་མཛེས་པར་བཤམས་པ་རྐྱེན་གྱིས་བསྒྱུར་བའི་མེ་ཏོག་མཆོད་
རྫས་སུ་བྲིས་པའོ༔ མང་ཉུང་གི་ཚོད་ག་པུརཞོ་གཉིས་༔ སི་ལཞོ་གསུམ༔ ཙནྡན་དཀར་པོ
ཞོ་བཞི༔ ཨ་རུ་རཞོ་ལཿ གླ་རྩི ཞོ་གཅིག༔ རྡོ་དྲེགཞོ་བཞི་༔ བལ་དཀར་ཞོ་ལཿ ཏང་ཀུན་ཞོ་
གསུམ༔ རྡོ་མན་ནམ་ཞོ་གཉིས༔ ལི་ཤི་ཞོ་གསུམ༔ ཨ་རུ་ར་དམར་པོ་ཞོ་གཉིསཿ སྦྱར་ལེན་
ཞོ་གཅིག༔ དྷེ་ཝ་དྷ་རུ་ཞོ་བཞི༔ གུ་གུལ་ཞོ་ལཿ གུརྒུམ་ཞོ་གསུམ༔ ཨ་ཀ་རུ་ཞོ་གཅིག
སྤོས་དཀར་ཞོ་ལྔ༔ ལི་ག་ཏུར་ཞོ་གསུམ༔ སྤང་སྤོས་ཞོ་གཉིས༔ འཛའ་ཏི་ཞོ་བཞི༔ ཨེ་ལ་ཞོ་
གཅིག ཆུ་སྤོས་ཞོ་གཉིས༔ ཙནྡན་དམར་པོ་ཞོ་བཞི༔ མོན་ལུག་གླ་རྐང་ཞོ་གཉིས༔ ཀ་ཀོ་
ལ་ཞོ་གཅིག༔ དེ་ལྟར་སྨན་རྫས་ཉི་ཤུ་རྩ་ལྔ་པོ་སོ་སོར་རྩི་བཞིན་བཏུལ་ལ་ཆང་གར་
ཐོག་ཏུ་སྦྱར་བར༔ སྤྲང་མང་ཉུང་གི་ཚད་མདོག་འགྱུར་ལ་དྲོད་ཐུན་མོང་བའོ། །དང་བུ་རམ་གྱི་
ཁ་ཚར་བཏབ་ཅིང་༔ དྲི་བཟང་དང་ལྡན་པའམ་ལྕང་མ་ལ་སོགས་པའི་སོབ་ཤིང་ཕྱེ་ཁལ་
གཉིས་ལ་སྨན་ཕྱེ་བྲེ་གང་བླུག་རྒྱ་ཤུག་ཁལ་གསུམ་མོ༔ ཤིང་བདར་བའི་ཕྱེ་མ་བསྲེས་པའི་འདེ་
གུར་སུག་སྨེལ་བཏུལ་བ་ཅུང་ཟད་ཀྱི་ཕབ་བཏབ་སྟེ༔ ཞག་རླུང་ཐོན་ཙམ་གསུམ་དྲོད་
དང་ལྡན་པར་བྱས་ལ་བསྙལ་བས་དྲི་ཚིལ་གྱིས་འབྱུང་༔ དེ་ནས་རིངས་བུར་སྒྲེལ་
219



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བའམ ཇི་ལྟར་མཛེས་པའི་གཟུགས་བརྙན་པར་དུ་བཏབ་སྟེ༔ མེར་བསྲེགས་པའི་
སྦྱར་སྤོས་རྐྱེན་གྱིས་བསྒྱུར་བའོ༔ དེ་ཡང་ཐམས་ཅད་མ་འཛོམ་ན་ཆེ་ཆུང་གི་ཚད་སྔར་
དང་འདྲ་བ་ལསཿ གླ་རྩི༔ ཙནྡན་དཀར་པོ༔ ག་བུར༔ ཨ་རུ་ར༔ སི་ལ་དང་ལྔ་སྦྱར་
བའི་སྤོས་དྲི་ངད་དང་ལྡན་ཞིང་ཤིན་ཏུ་བསིལ་བའོ༔ ཡང་ཨ་ཀ་རུ༔ རྡོ་དྲེགས༔ སྤོས་
དཀརཿ སྤང་སྤོས༔ ལི་ག་ཏུར༔ རྣམས་སྐྱར་བས་དྲི་བཟང་ངད་དང་ལྡན་ཞིང་དྲོད་
ཆེ་བའོ༔ ཡང་ཀ་ཀོ་ལ༔ གུརྒུམ༔ ཛ་ཏི༔ མོན་ལུག་གླ་རྒང་༔ བལ་དཀར་ལྔ་སྦྱར་
བས་བསིལ་དྲོད་སྙོམས་ཤིང་དྲི་བཟང་པོ་འཐུལ་བར་བྱེད་དོ༔ ཡང་ག་པུརཿ སྤོས་
དཀར༔ རྡོ་མན་ནམ ཀ་ཀོ་ལ༔ ཨེ་ལྕམ་ཨེ་ལ་ཞེས་པ་མང་བབ་ཡུལ་འཁྲིལ་ཞིང་མེ་
ཏོག་སྔོན་པོ་འདབ་མ་ཅན་ནོ༔ ལ་རྣམས་སྦྱར་བས་ཤེས་སོ༔ ཡང་ཀ་ཀོ་ལ༔ དྷེ་ཝ་དྷ་རུ༔
གླ་རྩི༔ ཙནྡན་དམར་པོ༔ སྤང་སྤོས་རྣམས་སྦྱར་བས་གུ་གུལ་གྱི་ཁ་ཚར་བཏབ་པའི་
སྦྱར་སྤོས་བསྲེགས་ན་གདོན་བྲོས་པར་འགྱུར་རོ༔ ཡང་སྤོས་དཀརཿ སྤང་སྤོས༔ ག་
བུར༔ ཙནྡན་དཀར་པོ༔ གླ་རྩི༔ ཀ་ཀོ་ལ༔ གུརྒུམ༔ བལ་དཀར༔ དྷེ་ཝ་དྷ་རུ༔ ཨ་ཀ་
རུ་དམར་པོ༔ དྷོ་མན་ནམ༔ ཙནྡན་དམར་པོ༔ ཨེ་ལ་རྣམས་སྦྱར་བས་དྲི་བཟང་པོར་
འགྱུར་རོ༔ ཡང་སྦྱར་ལེན༔ གུ་གུལ༔ ལི་ག་ཏུར༔ འཛའ་ཏི༔ ཨ་རུ་ར༔ ཨ་ཀ་རུ༔
ལི་ཤི༔ ཆུ་སྤོས༔ མོན་ལུག་གླ་རྒང་༔ ཏང་ཀུན༔ རྡོ་དྲེགས༔ སི་ལ་རྣམས་སྦྱར་བས་
དྲིའི་མཆོག་གོ རྒྱུད་ལས་བྱུང་བ་ལྔ་ཚན་ལྔའི་སྤོས་སྦྱོར་ནི་འདི་ལྟ་སྟེ༔ ག་པུར༔ གུརྒུམ༔
ཨ་ཀ་རུ༔ གུ་གུལ༔ དྷེ་ཝ་དྷ་རུ་སྟེ༔ འདི་ལྔས་བསིལ་ངད་ལྡན་པའོ༔ ཁྱད་པར་ཅན་
གྱི་སྤོས་ལྔ་ནི༔ སི་ལ་སྦྱར་ལེན་སྤོས་དཀར་དང་༔ མོན་ལུག་གླ་རྒང་ཙནྡན་དམར༔
བྱུག་པའི་སྤོས་ལྔ་ཨ་རུ་རཿ ལི་ཤི་ཨེ་ལའི་མེ་ཏོག་དང་༔ འཛའ་ཏི་སྤང་སྤོས་ཆ་སྦྱར་
བྱུག༔ ཙནྡན་དཀར་པོ་ཀ་ཀོ་ལ༔ ཙནྡན་དམར་པོ་ལི་ག་ཏུར༔ ཆུ་སྤོས་དང་ནི་ལྔ་སྦྱར་
པས༔ སྤོས་མཆོག་དྲི་ཡི་རྒྱལ་པོ་ཡིན༔ གླ་རྩི་བལ་དཀར་ཏང་ཀུན་དང་༔ རྡོ་དྲེགས་
220



སྔོན་འགྲོ་ཆོས་སྤྱོད་སོགས་ཀྱི་སྐོར།
དཀར་དང་རྡོ་མན་ལཿ སྔོ་སྦྱོར་ཕྱེ་མ་འདེ་གུའང་རུང་༔ བསྲེགས་པའི་སྦྱོར་བས་དུད་
པའང་བཏང་༔ ལྷ་དགྱེས་གྲིབ་དང་མི་གཙང་སེལ༔ ཅེས་པའོ༔ ཡང་ཚུལ་འདི་བཞིའི་
སྦྱོར་སྤོས་ནི༔ ཤིང་ཚ་ཆུའི་ཚུལ༔ སྤོས་དཀར་ཐལ་གྱི་ཚུལ༔ ལི་ཤི་སྡོར་གྱི་ཚུལ༔ སྤང་
སྤོས་ཚྭའི་ཚུལ༔ དེ་ལྟར་བཞི་པོ་མང་ཉུང་གི་ཚུལ་ཤེས་པར་བྱ་སྟེ༔ ཅི་ལྟར་འོས་པ་
དང་སྦྱར་ཏེ་བསྲེགས་པས་དྲི་ངད་དང་ལྡན་པར་འགྱུར་སྦྱོར་སྡེབས་རྒྱས་བསྡུས་གང་བྱེད་ཀྱང་
ཁུ་བ་ཆང་ལ་བྱ་ཞིང་སྦྲང་བུ་རམ་གྱི་ཁ་ཚར་གདབ་པ་དང་སུག་སྨེལ་གྱི་ཕབ་གདབ་པ་རྣམས་གོང་བཞིན་ནོ༔
ཆང་མ་འབྱོར་ནའང་ཇི་ལྟར་འོས་པ་དམ་རྩིའི་ཁུ་བ་དང་ལྡན་པར་བྱའོ༔ རོ༔ དེ་དག་ལ་སོགས་པ་སྦྱར་
བའི་སྤོས་རྣམས་ནི་རྐྱེན་གྱིས་བསྒྱུར་བའི་མཆོད་རྫས་སོ༔ ན་གི་མར་དུ་བཙོས་ཤིང་༔
མེའི་ཐལ་བས་བྱུག་པཿ ཙནྡན་དཀར་པོ་དང་གླ་རྩི༔ ཝ་ལའི་ཁུ་བས་བཏུལ་ཞིང་རྒྱ་
ཤུག་དམར་པོའི་ཕྱིར་འཕུར་ཏེ་ཆང་གི་ཁ་ཚར་བཏབ་ལ་བསྲེགས་པས་ཀྱང་སྤོས་ཀྱི་
མཆོག་གོ༔ སྦྱོར་སྡེའི་བྱེད་པ་སྐྱེས་བུ་ཤེས་རབ་ཅན་གྱིས་སྦྱར་སྤོས་གང་བྱེད་ཀྱང་བློས་དཔྱད་
དེ་བྱ་ཞིང་༔ བྱི་ལ་དང་བུད་མེད་ཀྱིས་སྤོས་སྦྱར་གྱི་རིགས་གང་ལའང་མ་རེག་པ་དང་༔
རང་གི་དྲ་དྲི་ལ་སོགས་ཟག་རྫས་མ་འདྲེས་པ་གལ་ཆེ༔ རས་སམ་ཤིང་ཤུན་ལ་སོགས་
བང་དང་དྲ་དྲི་མེད་པའི་སྡོང་བུ་རྩ་བ་གཅིག་ལ་རྩེ་མོ་ལྔ་པའམ༔ དགུ་པའམ༔ གསུམ་
པའམཿ གཅིག་པ་གང་རིགས་ཀོང་བུའི་ཆགས་ཚད་དང་མཐུན་པར་བཙུགས་པར་
རྩི་མར་རམ༔ འབྲུ་མར་རམ༔ ཏིལ་མར་ལ་སོགས་པས་སྦག་ཅིང་སྦར་བའི་སྣང་
གསལ་ལམ༔ འོད་མ་ལ་སོགས་པའི་སྒྲོན་ཤིང་གི་མེ་དུད་པ་ཆུང་ཞིང་འོད་གསལ་བ་
རྣམས་རྐྱེན་གྱིས་བསྒྱུར་བ་སྣང་གསལ་གྱི་མཆོད་རྫས་སོ༔ ཆབ་གཙང་རྙོག་མ་མེད་
ཅིང་འབུ་སྲིན་དང་བྲལ་བརཿ ག་པུར༔ ཙནྡན༔ གུརྒུམ༔ འཛའ་ཏི་སི་ལ་ལ་སོགས་
པ་དྲི་ངད་དང་ལྡན་པའི་སྨན་རྫས་བཟང་པོ་སྦྱར་བའི་དྲི་ཆབ་བམ༔ དེ་ལྟར་མང་པོ་
མ་འཛོམ་ཡང་རེ་རེའམ༔ ཡང་ན་བའི་རྣམ་ལྔ་ལས་བྱུང་བའི་གང་འཛོམ་པ་སྟེ༔ མདོར་
221



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
ན་དྲི་བཟང་པོ་གང་རྙེད་ཆབ་གཙང་དུ་སྦྱར་བའི་དྲི་ཆབ་རྐྱེན་གྱིས་བསྒྱུར་བའི་མཆོད་
རྫས་སོ༔ འབྲས་ཟན་ལ་སོགས་གཙང་མའི་བཤོས་སམ༔ ཤ་ཆང་སྒོག་པ་ལྷ་གཡེར་
ལ་སོགས་ཚུལ་མིན་མ་འདྲེས་པའི༔ སྣ་ཚོགས་སྤྱོད་ཀྱི་བྱེ་བྲག་ཏུ་སྦྱར་བའི་ཞལ་ཟས
གཟུགས་ཀྱི་རྣམ་པ་ཅི་ལྟར་མཛེས་པར་བཟོས་པའི་བཤོས་ཟན་བྱེ་བྲག་སྣ་ཚོགས་པ་
རྣམས་རྐྱེན་གྱིས་བསྒྱུར་བའི་མཆོད་རྫས་སོ༔ དྲིལ་བུའི་སྒྲ་དང་༔ དེ་བཞིན་ཕེབ་དང་༔
གྷནྡྷེ་དང་༔ དུང་དང་༔ པི་ཝང་དང་༔ གླིང་བུ་དང་༔ མཁར་རྔ་དང་༔ རྫ་རྔ་དང་༔ དྲ་
བ་རྒྱུད་མངས་དང་༔ རྔ་ཟླུམ་སྟེ༔ དེ་ཡང་རའམ་རྣ་བ་ལ་སོགས་པའི་ལྤགས་པ་གང་
ཡང་རུང་བ་ཤ་དང་སྐྱི་ཆུང་གང་ཡང་མེད་པར་བྱས་ཏེ༔ ཡབ་མེད་པར་སྐྱ་ཐུལ་གྱིས་
མཉེ༔ དེ་སྦྲང་མ་གསར་པ་བཙིར་བའི་ཁུ་བ་བྲེ་དོར་ཕབ་ཆང་ནོན་གཅིག༔ ཕུ་རོན་
གྱི་བྲུན་སྤར་གང་ཕྱེ་མ་བྱས་པ་བཏབ་ལ་རློན་ཙམ་བསྲེས་པའི་ནང་དུ་ཞག་གསུམ་
སྦང་ལ་ཆུ་བཙིར་མེད་པར་བྱས་ཏེ༔ མང་ཉུང་གི་ཚད་ལྤགས་པ་ནུབ་པ་ཙམ ཞག་བདུན་གྱི་
བར་དུ་འཕུར་བརྒྱང་བྱ་ཞིང་སྐམ་ཐག་བཅད༔ དེ་ནས་དཀར་ཞིང་སྐད་བཟང་བར་
བྱེད་པའི་རྫས་སྦྲང་མ་གསར་པ་བཙིར་བའི་ཁུ་བར་ཆུ་སེར་འབྱིན་པའི་རྫས་མཚུར་
སྒོང་སྒོག་གང་༔ ལྡིར་ཆེ་བར་བྱེད་པ་ར་ལུག་གི་ཀླད་པ་ཐུར་མ་གང་༔ སྐད་བཟང་
ཞིང་ཆེ་བར་བྱེད་པ་བྱང་ཕུལ་སྤོ་ང་གང་༔ མེ་དང་ཉི་ལྷག་གིས་མི་ཚུག་པར་བྱེད་པ་
ལ་ཕྱུགས་ཆེན་གྱི་གཞུང་བ་ཐུར་མ་གང་༔ ནམ་བད་དང་རླན་གྱིས་མི་ཚུགས་པར་བྱེད་
པ་སུག་ཕྱེ་ཕྱིར་གང་༔ མདངས་ལེགས་ཤིང་འཐེན་ཐུབ་པར་བྱེད་པ་ཞོ་སྐྱ་ཕུལ་གང་
རྣམས་བཏབ་ནསཿ ལེགས་པར་བསྲེས་པའི་ནང་དུ་སྦང་ཞིང་རློན་བསུ་བ་དང་༔ རློན་
བརྙེད་ཡུན་རིང་དུ་བྱ༔ སླར་ཆུ་གཙང་དུ་བཀྲུས་ཏེ༔ ཐ་གམ་ཤོར་བར་གོང་གི་རྫས་
སྣ་བདུན་གྱི་ཁུ་བར་ཞག་གཅིག་བཞག དེ་ནས་གཅུད་ཕུར་གྱིས་ལན་གསུམ་བཞི་
ལ་སོགས་པས་ཆུ་མེད་པར་བཙིརཿ དྲ་དྲི་ནག་ནོག་རྣམས་ལེགས་པར་བདར་ཞིང་
122



སྔོན་འགྲོ་ཆོས་སྤྱོད་སོགས་ཀྱི་སྐོར།
འཇིམ་པ་བརྡུང་བའི་གཟན་སོར་ཡོད་པར་བྱས་ལ༔ རྒྱུན་ལྔ་སྦྱིན་སྦྱར་གང་བྱེད་ཀྱང་
ཐང་གཡོགས་བྱ༔ ཞག་གསུམ་མ་དང་ཉི་ལྷག་གང་ཡང་མི་འབྱུང་བའི་མུན་པར་ཐུག་
རེག་མེད་པར་བཞག་པས་འུར་ཏིང་སིང་ཁྲོལ་དང་ལྡན་ཞིང་༔ རྒྱང་རིང་ལ་སྐད་ཆེ་
བར་འབྱུང་སྟེ༔ ནམ་དུའང་རླན་མི་བྱུགས༔ མེ་ཉི་མ་ལ་མི་བསྲེག༔ དེས་དབྱར་དགུན་
སྟོན་དཔྱིད་ནམ་དུ་ཡང་སྐད་ཐང་ལྷོད་མེད་པར་ཚད་གཅིག་ཏུ་འབྱུང་བར་འགྱུར་རོ༔
ཅང་ཏེའུ་གྱི་གཡོགས་ཀྱང་དེས་མཚོན་པའོ༔ དེ་ལྟར་རོལ་མོ་སྒྲ་སྙན་གྱི་རྣམ་པ་མང་
སྟེ༔ སེ་གོལ་གྱི་སྒྲ་ཡི་མཐར་ཐུག་པར་རྐྱེན་གྱིས་བསྒྱུར་བའི་མཆོད་རྫས་སོ༔ དེ་ལྟར་
ཕྱིའི་མཆོད་པ་རྒྱུ་ལས་བྱུང་བ་དང་༔ རྐྱེན་གྱིས་བསྒྱུར་བའི་རིགས་དང་༔ གོ་རིམ་མང་
པོ་མཚོན་བྱེད་ཀྱིས་ཤེས་པར་བྱའོ༔ གཉིས་པ་ནང་རྒྱུའི་མཆོད་པ་ནི༔ གཞི་མ་བཅོས་
ལྷུན་གྱིས་གྲུབ་པའི་གཟུགས་སྒྲ་དྲི་རོ་རེག་བྱ་ཤ་ལྔ་བདུད་རྩི་ལྔ་ལ་སོགས་པའོ༔
ནང་གི་མཆོད་རྫས་རྐྱེན་གྱིས་བསྒྱུར་བ་ནི༔ རྒྱུ་གོང་མ་ལས་ཀྱང་རྐྱེན་འདུ་བྱེད་ཀྱི་
སྦྱོར་བས༔ མཛེས་ཤིང་ཡིད་དུ་འོང་བའི་གཟུགས་བརྙན་གྱི་བྱེ་བྲག་རིས་སུ་བྲིས་པ་
འབུར་དུ་བཏོད་པ༔ ལུགས་སུ་བླུག་པ༔ མཛེས་པར་བཤམས་པ༔ རྒྱན་གྱིས་སྤུད་པ
བསྒྲུབས་ཤིང་བྱིན་གྱིས་བརླབས་ནས་ནུས་སྟོབས་དང་ལྡན་པར་བྱས་ཏེ༔ བདུད་རྩི་
ཆོས་སྨན་ལ་སོགས་པ་སྟེ༔ མདོར་ན་རྒྱུ་རྐྱེན་གཉིས་པོ་ཆེད་དུ་མ་བྱས་པའི་རྫས་རྨད་
དུ་བྱུང་བ་མཆོད་པར་འོས་པ་དང་༔ ལུས་ངག་ཡིད་གསུམ་གྱི་རྩོལ་བས་ཆེད་དུ་གཉེར་
ཞིང་སྒྲུབ་པའི་མཆོད་རྫས་ནང་མཆོད་ཀྱི་བྱེ་བྲག་རྣམས་ལས༔ དབང་པོ་རྣམ་ལྔའི་
མེ་ཏོག༔ གསུར་ཆེན་གྱི་བདུག་སྤོས༔ ཞུན་ཆེན་གྱི་སྣང་གསལ༔ མཁྲིས་སྦྱོར་གྱི་དྲི་
ཆབ༔ ཤ་ཆེན་གྱི་ཞལ་ཟསཿ ལ་ལར་རྡོ་རྗེ་དྲི་ཆེན་གྱི་ཞལ་ཟས༔ དྲི་ཆུའི་མཆོད་ཡོན་
ལ་སོགས་པའང་བཤད་པ་སྟེ༔ དེ་སོགས་ཀྱིས་འགྲེས་ཤེས་པར་རྒྱུའི་དང་ རྐྱེན་གྱིས་
བསྒྱུར་བའི་མཆོད་རྫས་སོ༔ གསུམ་པ་གསང་བ་རྒྱུའི་མཆོད་རྫས་ནི༔ སྣང་བ་ཐབས་
223



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཀྱི་ཆ་དང་༔ སྟོང་པ་ཤེས་རབ་ཀྱི་ཆ་ཐམས་ཅད་དོ༔ རྐྱེན་གྱིས་བསྒྱུར་བའི་མཆོད་
རྫས་ནི༔ ཐབས་ཤེས་འཕྲོ་འདུ་ཟབ་མོ་སྦྱོར་སྒྲོལ་དགའ་བདེའི་ལོངས་སྤྱོད་ཏན་གན་
དུ་གྱུར་པ་ཐམས་ཅད༔ སྣང་སྲིད་གཞིར་བཞེངས་བློས་བླང་ཞིང་ཀུན་ཏུ་བཟང་པོའི་
མཆོད་སྤྲིན་དུ་དམིགས་པས་བསྒྱུར་ནས་བཤམས་པའི་རྐྱེན་གནས་ཀྱིས་བསྒྱུར་བའི་
མཆོད་རྫས་སོ༔ མདོར་ན་མཆོད་པའི་དངོས་པོ་ཕྱི་ནང་གསང་སོགསཿ འཇིག་རྟེན་
དང་འཇིག་རྟེན་ལས་འདས་པའི་བྱེ་བྲག་བསམ་གྱིས་མི་ཁྱབ་ཅིང་བརྗོད་ལས་འདས་
པའོ༔ སྤྱི་དོན་བཞི་པ་མཆོད་རྫས་རྣམས་ནམ་གྱི་ཚེ་འབུལ་བའི་དུས་ཀྱི་ཁྱད་པར་ནི༔
ཕྱིའི་མཆོད་པ་ཐམས་ཅད་འབུལ་བའི་དུས་ལ༔ བདམ་རིས་དང་བར་མཚམས་མེད་
དེ༔ མཆོད་རྫས་ནམ་འབྱོར་འབྱོར་དང་༔ ནམ་དྲན་དྲན་དང་ ཆོ་ག་ཕྱི་ནང་གསང་
སོགས་གང་བྱེད་ཀྱི་དུས་ལ་སོགས་པ་རྒྱུན་ཆད་མེད་པར་དབུལ་བར་བྱ་སྟེ༔ མདོར་
ན་ཕྱི་མཆོད་སྤྱི་ལ་ཁྱབ་པར་དུས་ལ་དབྱེ་བ་མེད་པར་ཤེས་པར་བྱའོ༔ ནང་གི་མཆོད་
པ་འབུལ་བའི་དུས་ནི༔ གསང་སྔགས་ཟབ་མོའི་དབང་དང་སྒྲུབ་མཆོད་ལ་སོགས་
པའི་སྐབས་ཆོ་ག་ཁྱད་པར་ཅན་བྱེད་པའི་དུས་སུ་འབུལ༔ གསང་བའི་མཆོད་པ༔ རྣལ་
འབྱོར་པ་གང་དག་བསྙེན་པ་དང་༔ ཉེ་བསྙེན་དང་༔ སྒྲུབ་པ་དང་༔ སྒྲུབ་པ་ཆེན་པོ༔
ཏིང་ངེ་འཛིན་ཟབ་མོ་ལ་གནས་ཤིང་སྐྱེ་མེད་རྡོ་རྗེའི་བཟླས་པ༔ དགོངས་པ་གཡོ་མེད་
ལ་བཞུགས་པའི་ཚེ་འབུལ་བར་བཤད་དེ༔ དེ་ལྟར་ཡང་ཕྱི་ནང་གསང་སོགས་ཀྱི་
མཆོད་པ་འབུལ་བའི་ཚེ༔ སྔར་བཤད་པ་ལྟར་རྣལ་འབྱོར་པ་སོ་སོའི་བློ་རབ་འབྲིང་
ཐ་མ་དགུའི་ཁྱད་པར་གྱིས་ཤེས་པར་བྱ་བ་ལསཿ གཞུང་བཤད་ཙམ་དུ་བྱས་ཤིང་༔
དུས་ཀྱི་ཁྱད་པར་རྒྱས་པར་མི་སྤྲོའོ༔
སྤྱི་དོན་ལྔ་པ་ཇི་ལྟར་འབུལ་བའི་ལག་ལེན༔ རྣལ་འབྱོར་པ་རབ་རྣམས་ཀྱིས་སྣང་བ་
ཐམས་ཅད་ལྷ་དང་ལྷ་མོ་ལ་སོགས་མཆོད་ཡུལ་དུ་གྱུར་པ་རྣམས་ལ༔ སྟོང་པའི་རང་
224



སྔོན་འགྲོ་ཆོས་སྤྱོད་སོགས་ཀྱི་སྐོར།
གདངས་མཆོད་རྫ་ས་དམིགས་པ་དང་བྲལ་བ༔ སྣང་སྟོང་དབྱེར་མེད་གཉིས་མཉམ་
རོལ་པ་ཆེན་པོའི་ཀློང་དུ་ཕྱམ་བདལ་དུ་འབུལ་ཞིང་༔ མ་བཅོས་རྩོལ་བྲལ་ལྷུན་འབྱམས་
སུ་བཞག་པར་བྱའོ༔ རྣལ་འབྱོར་བ་འབྲིང་རྣམས་ཀྱིས་མཆོད་ཡུལ་ཡེ་ཤེས་དབྱིངས་
ཀྱི་ལྷ་ཚོགས་ཐུགས་རྗེ་ཀུན་ཁྱབ་ཏུ་བཞག་པ་དང་༔ མཆོད་ཡུལ་འཇིག་རྟེན་གྱི་མགྲོན་
ཚོགས་ལས་དབང་པོ་རང་མཚན་དུ་སོ་སོར་གནས་པ་རྣམས་ལ༔ མཆོད་རྫས་འབྱོར་
ན་གང་འབྱོར་བཤམས་ཏེ༔ མ་འབྱོར་ན་རྩོལ་བས་ཆེད་དུ་མི་གཉེར་བ༔ སོ་སོར་གང་
ལ་གང་མཁོའི་མཆོད་རྫས་དཔག་ཏུ་མེད་པར་བློས་སྤྲུལ་ཅིང་༔ ཆགས་ཐོགས་དང་
རེ་དོགས་ལ་སོགས་པའི་ལྟོས་པ་མེད་པར་ལིངས་ཀྱིས་འབུལ༔ རྣལ་འབྱོར་པ་ཐ་མ་
རྣམས་ཀྱིས་མཆོད་ཡུལ་དཀོན་མཆོག་གསུམ་གྱི་རྟེན་ལུགས་སུ་བླུག་པ༔ འབུར་དུ་
བཏོད་པ་རིས་སུ་བྲིས་པ་ལ་སོགས་སྐུ་གཟུགས་ཀྱི་བྱེ་བྲག མཆོད་རྟེན་དང་ གསུང་
རབ་གླེགས་བམ་ལ་སོགས་པའམ གཙུག་ལག་ཁང་དང་དགེ་འདུན་འདུས་པ་རྒྱ་མཚོ་
བཞུགས་པའི་དགོན་གནསཿ གསང་སྔགས་ཕྱི་ནང་གི་དཀྱིལ་འཁོར་བཞུགས་པའམ༔
ལེགས་པར་བཀྲམ་པ་རྣམས་ཀྱི་སྐུ་མདུན་སྤྱན་ལམ་དུ༔ ཕྱི་ནང་གསང་སོགས་ཀྱི་
མཆོད་པའི་བྱེ་བྲག་སོ་སོར་མ་འདྲེས་ཤིང་བཀོད་ལེགས་ལ༔ ཡིད་དང་མཐུན་པ༔ དང་
བ་འདྲེན་པ༔ གཙང་ལ་དག་པ༔ དམེ་རྩོག་འབག་འབྲེལ་ལ་སོགས་པའི་ཉེས་སྐྱོན་
གྱིས་མ་གོས་པར་ཅི་འགྲུབ་འགྲུབ་བཟང་དུ་བཤམས་ལ༔ བརྗོད་ཚིག་དང་ཕྱག་རྒྱ་
ཏིང་ངེ་འཛིན་གྱིས་སོ་སོ་བསངས་སྦྱངས་བྱིན་གྱིས་བརླབས་ཤིང་དཔག་ཏུ་མེད་པ་
བློས་སྤྲུལ་ནསཿ གཞུང་སོ་སོ་དང་མཐུན་པརཿ སེར་སྣ་འཇུར་གེགས་དང་རེ་དོགས་
ཀྱིས་མ་བཅིངས་པརཿ དད་པ་དང་གདུང་ཤུགས་གཏོང་བ་ཆེན་པོའི་བསམ་པས་
འབུལ༔ གསོལ་བ་གདབ་པ་དང་༔ ཕྲིན་ལས་གཞོལ་བ་སྨོན་ལམ་དང་བཅས་
པ་ཆོ་ག་ལ་སོགས་སོ་སོའི་ལས་གཞུང་རྣམས་ནས་འབྱུང་བ་ལྟར་བྱའོ༔ འདི་ལ་ནི་
225



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ལེ་ལོ་དང་རྣམ་གཡེང་གི་དབང་དུ་མ་སོང་བར་ལུས་ངག་ཡིད་གསུམ་བརྩོན་འགྲུས་
དང་ལྡན་པས་མཆོད་པའི་བྱ་བ་ལ་འབད་ཅིང་༔ གཞན་ལ་ཡང་བསྐུལ་བ་དང་༔ བྱེ་
བྲག་ཕྱེད་པས༔ ཕྱི་ནང་གསང་བའི་མཆོད་རྫས་མ་འདྲེས་པ༔ མཆོད་དཔུང་ཆེར་བསྐྱེད་
པ༔ བཀོད་པའི་ཁྱད་པར་ལེགས་ཤིང་ཡིད་དང་མཐུན་པ༔ འབག་འབྲེལ་མེད་ཅིང་
གཙང་སྦྲ་དང་ལྡན་པ༔ ཉེས་པའི་སྐྱོན་དང་བྲལ་བ༔ ལེགས་པའི་ཡོན་ཏན་དང་ལྡན་
པར་བྱེད་པ་རྣམས་གལ་ཆེའོ༔
སྤྱི་དོན་དྲུག་པ་ཕུལ་བའི་ཕན་ཡོན་གནས་སྐབས་དང་མཐར་ཐུག་གཉིས་ལས༔ གནས་
སྐབས་སུ༔ ཕྱི་ནང་གསང་བའི་མཆོད་པ་བཤམས་ཚུལ་ལ་སོགས་པ་རྣམས་སྤྱིར་རང་རང་གི་གཞུང་ལས་
འབྱུང་བས་ཤེས་པར་བྱ་ཞིང་༔ ཁྱད་པར་གནས་དང་ས་ཕྱོགས་ཀྱི་ཡངས་དོག་ལ་དབྱེ་བྱ་ཞིང་གང་ལ་གང་
འཐད་དུ་མཛེས་པར་བཀྲམ་ཞིང་རྒྱན་གྱི་རྣམ་པ་དང་ལྡན་པར་བྱའོ༔ ལུས་ཀྱི་སྒོ་ནས་མཆོད་པའི་བྱེ་
བྲག་ལ་བརྩོན་པསཿ ལུས་ཀྱི་སྒྲིབ་པ་སྔར་བསགས་པ་རྣམས་དག ཕྱིས་མི་འགོ་
ཞིང་༔ ནད་མི་འཇུག༔ ཀུན་གྱི་ཡིད་དུ་འོང་༔ སྤྱོད་ལམ་མཛེས་ལུས་ཀྱི་བྱ་བྱེད་མཐར་
ཕྱིན༔ ལུས་ཀྱི་སྟོབས་དང་ཡོན་ཏན་རྒྱས་པ་ལ་སོགས་པའི་ལུས་ལ་ཡོན་ཏན་དཔག་
ཏུ་མེད་པ་འབྱུང་༔ དེ་བཞིན་དུ་ངག་གི་སྒོ་ནས་མཆོད་པ་ལ་བརྩོན་པས་ངག་གི་སྒྲིབ་
པ་སྔར་བསགས་པ་དག ཕྱིས་མི་གོས༔ ངག་དིག་ལྐུགས་ལ་སོགས་པའི་ནད་མི་
འཇུག་ཅིང་༔ ངག་གི་ནུས་པ་འབར་ནས་བསྙེན་པ་ལ་སོགས་པའི་ཡོན་ཏན་དཔག་
ཏུ་མེད་པ་འབྱུང་༔ ཡིད་ཀྱི་སྒོ་ནས་བརྩོན་པསཿ ཡིད་ཀྱི་སྒྲིབ་པ་སྔར་བསགས་པ་
ཐམས་ཅད་དག་ནས༔ ཕྱིས་མི་གོས་ཤིང་༔ ཡིད་ལ་ཉེས་པའི་སྙིང་རླུང་ལ་སོགས་པ་
མི་འབྱུང་༔ ཅི་བསམ་པ་ཐམས་ཅད་འགྲུབ་པ་ལ་སོགས་པའི་ཡོན་ཏན་དུ་མ་རྒྱུད་ལ་
འཆར་བར་འགྱུར་རོ༔ གཞན་ཡང་མཆོད་པ་ལ་བརྩོན་པའི་ཕན་ཡོན་ལོངས་སྤྱོད་
འཕེལཿ ཚེ་རིང་ནད་མེད་ལ་སོགས་པའི་ཡོན་ཏན་བསམ་བརྗོད་ལས་འདས་པ་འབྱུང་
126



སྔོན་འགྲོ་ཆོས་སྤྱོད་སོགས་ཀྱི་སྐོར།
བར་འགྱུར་རོ༔ མཐར་ཐུག་བསོད་ནམས་ཀྱི་ཚོགས་འདི་ལ་བརྟེན་ནས༔ ཡེ་ཤེས་
ཀྱི་ཚོགས་འགྲུབ་ཅིང་༔ ཐ་མ་ཡང་ལྷ་མིའི་ལུས་ཕུན་སུམ་ཚོགས་པ་མཐོ་རིས་ཀྱི་ཡོན་
ཏན་མཐའ་དག་དང་ལྡན་པ་ཅན་དུ་སྐྱེ་བ་ལ་སོགས་པ་དགེ་ལེགས་ཀྱི་ཡོན་ཏན་དཔལ་
འབྱོར་དུ་མ་འཕེལ་ཞིང་རྒྱས་པར་འགྱུར་རོ༔ སྤྱི་དོན་བདུན་པ་མཆོད་པ་མ་ཕུལ་བའི་
ཉེས་པ༔ གོང་གི་ཡོན་ཏན་དེ་རྣམས་ལས་ལོག་ཅིང་ཁྱད་པར་དུ་ཞི་རྒྱས་དབང་དྲག་
ལ་སོགས་པའི་ལས་མི་འགྲུབ༔ ཡི་ཤེས་ཀྱི་ཚོགས་ལྟ་ཅི་སྨོས་ཅི་འཚལ་ཏེ༔ ཐུན་མོང་
གི་དངོས་གྲུབ་ཕྲན་བུའང་མི་འབྱུང་༔ ཚེ་འདིར་ལོངས་སྤྱོད་དབུལ༔ ཚེ་འཕོས་ནས་
ཡི་དྭགས་ཀྱི་སྐྱེ་བ་ལེན་པའམཿ མི་དབུལ་པོ་ལ་སོགས་བཀྲེན་པོར་སྐྱེ༔ ཡེ་ཤེས་ཀྱི་
ལྷ་དང་སྲུང་མ་འདུ་བ་ནི་ལྟ་ཅི་སྨོས༔ འཇིག་རྟེན་གྱི་ལྷ་འདྲེ་ཡང་མི་འདུ་བ་དང་༔ མགོན་
སྐྱབས་དཔུང་གཉེན་མེད་པར་ཀུན་གྱི་ཡིད་དུ་མི་འོང་༔ བྱ་བའི་ལས་གང་ཡང་མི་
འགྲུབ༔ འཇིག་རྟེན་པའི་རྒྱ་གད་ཀྱི་གནས་སུ་འགྱུར ཆོ་ག་རྣམས་ཀྱི་ཡན་ལག་ཉམས་
པ་ལ་སོགས་པའི་ཉེས་སྐྱོན་བརྗོད་ཀྱི་མི་ལང་བ་ལ་སོགས་པ་འབྱུང་བའི་ཕྱིར་ན༔ ཕྱི་
ནང་གསང་སོགས་ཀྱི་མཆོད་པ་རྒྱས་བསྡུས་ཤིན་ཏུ་བསྡུས་པ་སྟེ༔ མཐར་ཡང་མཆོད་
པའི་ཆར་གཏོགས་སྣ་རེ་ཙམ་ལས་མ་གྲུབ་ཀྱང་༔ ལུས་ངག་ཡིད་གསུམ་གྱིས་འབད་
པས་དོན་དུ་གཉེར་བར་བྱའོ༔ རང་གི་སྦྱོར་དངོས་རྗེས་གསུམ་དང་ལྡན་པས་མཆོད་
པ་ཕུལ་བ་ལཿ གནས་སྐབས་དང་མཐར་ཐུག་གི་ཡོན་ཏན་འབྱུང་བ་ལྟ་ཅི་སྨོས་ཏེ༔
གཞན་ཞིག་གིས་མཆོད་པ་བཤམས་པ་མཐོང་བ་ལཿ དཀོན་མཆོག་མཆོད་ཅེས་ཐང་
གཅིག་བརྗོད་པ་ཙམ་གྱིས་ལྷ་དང་མིའི་གོ་འཕང་ཁྱད་པར་ཅན་འགྲུབ་པར་འགྱུར་ཏེ
སྔོན་རྒྱལ་པོ་གྲགས་སྦྱིན་གྱི་ཁབ་ཀྱི་ཀུན་དགའ་ར་བརཿ ཁྱིམ་བདག་དགེ་བའི་དཔལ་
ཞེས་བྱ་བ༔ དགྲ་བཅོམ་པ་མཆོད་པའི་སླད་དུ༔ མཆོད་པའི་ཡོ་བྱད་བསྙེན་བཀུར་
གྱི་རྫས་བཤམས་ཏེ༔ བསྐལ་པ་མང་པོའི་གོང་ནས་མི་ལུས་ཐོབ་པའི་སྐལ་བར་ལྡན་
227



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
ཡང་༔ སྦྱིན་ཤུགས་ཀྱི་ལས་འཕྲོ་མེད་པ་ལ་བརྟེན་ནསཿ གང་དང་གང་དུ་སྐྱེ་བ་བླངས་
ཀྱང་བཀྲ་ཤིས་ཤིང་ཕོངས་པས་རུས་མྱག་ཏུ་གྱུར་པའི་མི་གཅིག་གིས་མཐོང་བསཿ རང་
ལ་སྤྱོད་པའི་དབང་མེད་ཀྱང་༔ ཁ་འཁྱམ་དུ་དཀོན་མཆོག་མཆོད་ཅེས་བརྗོད་པའི་བསོད་
ནམས་ཀྱི་ཤུགས་དེ་ལ་བརྟེན་ནས་སྐྱེ་བ་དེ་ཉིད་དུ་ལོངས་སྤྱོད་དང་ལྡན་ཞིང་༔ ཚེ་འཕོས་
ཀྱང་ལོངས་སྤྱོད་དང་ལྡན་པ༔ སྦྱིན་བཏང་ལ་དགའ་བ་ཞིག་ཏུ་སྐྱེས་པ་ལ་སོགས་པའི་
གཏམ་རྒྱུད་མང་པོ་གསུངས་པའི་ཕྱིར༔ མཆོད་པའི་བྱེ་བྲག་དང་༔ སྦྱིན་གཏོང་ལ་
བརྩོན་པར་བྱའོ༔ འདིར་སྨྲས་པ༔ སྐྱེ་བོ་ལོག་ལམ་ཞུགས་རྣམས་དང་༔ དགེ་སྦྱོང་
དྲེགས་པ་བསྒྲུབ་པ་དང་༔ སྔགས་པ་འདོད་པས་བཅིངས་རྣམས་ཀྱིས༔ མཆོད་པའི་
ཡོ་བྱད་ཅི་བཤམས་ཀྱང་༔ སྨོན་པའི་ཚུལ་དེ་མ་ཤེས་པསཿ འཇུག་པའི་སྡིག་ཏོ་དག་
དང་བཅས༔ འབྲས་བུ་དྲི་ཟ་སྲིན་པོའམ༔ གཅན་ཟན་སྡིག་སྤྱོད་དབང་པོ་ཆེ༔ ཀླུ་གདུག་
ལོངས་སྤྱོད་ལྡན་པ་པོ༔ གནོད་སྦྱིན་ཤ་ཟ་མ་རུངས་པ༔ ངམ་གྲོགས་གཡང་ས་ཅན་
དུ་སྐྱེ༔ དེ་འཕོས་ཡི་དྭགས་གནས་སུ་ལྷུང་༔ དེ་ཕྱིར་སྦྱིན་དང་མཆོད་བརྩོན་པ༔ བསམ་
འདུན་རྣམ་དག་ཐེག་ཆེན་བློ༔ སྙིང་རྗེ་བྱང་ཆུབ་སེམས་ལྡན་པས༔ རེ་དང་ལྟོས་པ་
དང་བྲལ་བས༔ ཚུལ་གསུམ་དག་པས་བརྩོན་པ་གཅེསཿ འདི་ལྡན་དོན་ཆེན་སྐལ་
བཟང་མཆོག འབྲས་བུ་དགེ་ལེགས་སྟོབས་ཆེན་འཕེལཿ ཕྱི་རབས་རྣམས་ཀྱིས་དེ་
དོན་སྤྱོད༔ བསོད་ནམས་ཡེ་ཤེས་སྟོབས་འཕེལ་བ༔ མཆོད་པའི་ལག་ལེན་དམར་
ཁྲིད་མཆོག༔ གུད་དུ་སྦས་པའི་ཡིག་ཆུང་སྟེ༔ བདག་འདྲ་པདྨ་འབྱུང་གནས་ཀྱིས༔
ད་ལྟ་མངའ་བདག་ཡབ་སྲས་དང་༔ རྗེས་འཇུག་རྣམས་ལ་བཞག་པ་ཡིན༔ ལས་ཅན་
བུ་དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ སྦས་རྒྱ༔ གཏད་རྒྱ༔ གཏེར་རྒྱ༔ དྷ་
ཐིམ༔ བདག་འདྲ་གཏེར་སྟོན་སངས་རྒྱས་གླིང་པའི་གཏེར་མ་ཡང་དག་པའོ༔ མངྒ་
ལཾ།། །།
228



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨོྃ༔ བླ་མ་དགོངས་པ་འདུས་པ་ལས༔ གཏོར་མའི་
ལག་ལེན་དམར་ཁྲིད་ཅེས་བྱ་བ་
བཞུགས་སོ༔
ཨོཾ༔ ཐཊ།ཕྱགཤ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ བདག་གཞན་འགྲོ་བ་མ་
ལུས་ཀྱིསཿ བསོད་ནམས་ཚོགས་ཆེན་བསྒྲུབ་པ་དང་༔ ཕྱི་ནང་བར་ཆད་ཞི་བྱའི་ཕྱིར༔
གཏོར་མའི་ལག་ལེན་དམར་ཁྲིད་བཀོད༔ གཏོར་མའི་རྒྱུ་དང་གཏོར་སྣོད་དང་ ཕྱི་
ནང་གསང་སོགས་གཏོང་ཐབས་རྣམསཿ དེ་ཉིད་གསལ་བའི་ནང་དུ་ཤེས༔ འདིར་
ནི་གཟུགས་སོགས་བཤམས་ལུགས་ལས༔ སྔོན་འགྲོ་དངོས་གཞི་རྗེས་གསུམ་སྟེ༔
སྔོན་འགྲོ་ཡོ་བྱད་མཐུན་རྐྱེན་བསག༔ ཁ་བཤལ་ལག་བཀྲུ་གཙང་སྦྲ་བྱ༔ གཏོར་གཞི་
གདན་བཀོད་ཚོམ་བུའམ༔ དཀྱིལ་འཁོར་བྲི་སོགས་རྒྱན་ཆས་དང་༔ གོ་རིམ་གང་ལ་
གང་དགོས་རྣམས༔ བསམ་འདུན་བརྩོན་པས་ཚོགས་བྱས་ལཿ དངོས་གཞི་གཟུགས་
དང་རྒྱན་བཏགས་དང་༔ བཤམས་ཚུལ་དང་ནི་རྣམ་གསུམ་ལས༔ དང་པོ་གཟུགས་
ལ་རྣམ་པ་གཉིསཿ ངེས་པ་མེད་དང་ངེས་པ་ཅན༔ ངེས་མེད་བྲེལ་ཐབས་རིངས་དྲག་
ཏུ ཐེབ་ཀྱུ་བཅད་ཁམས་སྤུངས་པའམ༔ རྒྱུ་ལ་དཔེས་ཅིང་བཤམས་ཚུལ་ཡང་༔ གང་
བདེ་སྟབས་དང་བསྟུན་ལ་བྱ༔ དེ་བཞིན་འབུལ་དང་ཕྲིན་ལས་གཞོལ༔ དམིགས་པ་
མ་ཡེངས་གསལ་བའི་ངང་༔ འདུན་པ་རྩེ་གཅིག་གཏད་པ་གཅེསཿ ཅི་བསམ་ཕྲིན་
ལས་འགྲུབ་འགྱུར་ཞིང་༔ ལོངས་སྤྱོད་བསོད་ནམས་འཕེལ་ཞེས་བཤད༔ ངེས་པ་ཅན་
ལ་རྣམ་པ་དྲུག༔ བྱིན་རླབས་བླ་མའི་གཏོར་མ་དང་༔ དངོས་གྲུབ་ཡི་དམ་གཏོར་མ་
དང་༔ ཕྲིན་ལས་མཁའ་འགྲོའི་གཏོར་མ་དང་༔ དམ་ཅན་ཆོས་སྐྱོང་གཏོར་མ་དང་༔
229



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
དྲེགས་པ་སྡེ་བརྒྱད་གཏོར་མ་དང་༔ ཐམས་ཅད་འདུས་པའི་གཏོར་མའོ༔ དང་པོ་བླ་
མའི་གཏོར་མ་ལ༔ ཞི་རྒྱས་དབང་དྲག་བཞི་དང་ནི༔ ཀུན་འདུས་བྱིན་རླབས་གཏོར་
མའོ༔ ཞི་བའི་གཏོར་མ་དབྱིབས་ཟླུམ་པོ༔ དཔེར་ན་ཟར་མའི་སྒོང་བུ་བཞིན༔ ཐེབ་
ཀྱུའི་ཚུལ་ཡང་ཟླུམ་པོ་ལེབ དེ་ལ་རྩེ་མོ་དོད་པར་བྱ༔ པདྨ་ཁ་གྱེས་ཚུལ་དུ་བཀོད༔
རྒྱས་པའི་གཏོར་མ་འདི་ལྟ་སྟེ༔ གྲུ་བཞི་བང་རིམ་གསུམ་གྱི་སྟེང་༔ རི་རབ་བཞི་མཉམ་
ཁ་བད་ཅན༔ དེ་སྟེང་ཟླུམ་པོ་ཅོག་འདྲ་བ༔ རིལ་བུ་རིན་ཆེན་ཕྲེང་འདྲས་བསྐོརཿ བྲེ་
མགུལ་ཅོག་བཅས་མཆོད་རྟེན་དབྱིབསཿ ཐེབ་ཀྱུ་གླིང་བཞི་གླིང་ཕྲན་ལྟར༔ ལྕགས་
རི་འབར་བའི་དབྱིབས་ཀྱིས་བསྐོར༔ དབང་གི་གཏོར་མ་ཟླུམ་སྐོར་སྟེང་༔ སྙིང་པོ་ཅོག་
ཟླུམ་རྩང་གཞུག་ཅན༔ པདྨ་འདབ་བཞི་འདབ་ཕྲན་བཞི༔ པདྨ་མཉེན་ལྕུག་སྦྱར་བའི་
སྟེང་༔ ཁ་པད་ཟླུམ་པོ་ཁ་སྦྱར་བརཿ ནོར་བུ་ཕྲན་འདྲ་ཉེར་གཅིག་གམ༔ གྲངས་ལ་
ངེས་མེད་མཛེས་པར་བསྒྲིག དེ་སྟེང་ཟན་རིལ་བཞི་སྒྲོམ་སྟེང་༔ ཟར་སྒོང་ལྟ་བུའི་
ཅོག་ཟླུམ་བཤམས༔ ཐེབ་ཀྱུའང་པདྨ་འདབ་བརྒྱད་ཚུལཿ ཅུང་ཟད་ནང་དུ་རུབ་པར་
བྱ༔ དྲག་པོ་ཅོག་ཟླུམ་ཟུར་ཅན་ལ༔ ཟུར་སྨད་གསུམ་ལ་ནོར་བུ་གསུམ༔ ལོགས་ཅན་
དེ་བཞིན་ནོར་བུ་གསུམ༔ སྙིང་པོ་མཐའ་ལྕུག་འབར་བ་ཅན༔ ནོར་བུ་དྲུག་པ་འབར་
བའི་ཚུལ༔ ཐེབ་ཀྱུའང་ཟུར་གསུམ་འབར་བ་འདྲ༔ སྒེག་པར་བཤམས་ཏེ་དྲུག་གིས་
བསྐོར༔ ཀུན་འདུས་བྱིན་རླབས་གཏོར་མ་ནི༔ ཅོག་འདྲ་སྟོད་ལྡིར་རྩེ་མོ་ཅན༔ ཐེབ་
ཀྱུ་པདྨ་འདབ་བརྒྱད་ལྟར༔ ཟེའུ་འབྲུ་ཁྲུམ་ཁྲུམ་བཅས་པས་བསྐོར༔ པདྨ་ཁ་འབུས་
དབྱིབས་ལྟར་ལ༔ དབུས་སུ་བྱུར་བུ་ཕྱུང་བའོ༔ གཉིས་པ་ཡི་དམ་གཏོར་མ་ལ༔ ཞི་
དང་དྲག་དང་གཉིས་མེད་གསུམ ཞི་བའི་གཏོར་མ་སྙིང་པོ་ཅན༔ ཐེབ་ཀྱུ་བྱ་འདབ་
ཚུལ་དུ་སྤུངསཿ དཔེར་ན་འབྲི་ཏའི་ཤིང་ཏོག་གམ འབྲུ་ཡི་ཕུང་པོ་སྤུངས་པ་བཞིན༔
ཐེབ་ཀྱུ་ཅོག་ཟླུམ་བརྒྱད་ཀྱིས་བསྐོར༔ ཡི་དམ་དྲག་པོའི་གཏོར་མ་ནི༔ ཅོག་ཟླུམ་ཟུར་
230



སྔོན་འགྲོ་ཆོས་སྤྱོད་སོགས་ཀྱི་སྐོར།
གསུམ་ལྡིར་པོ་ལ༔ དངོས་འདྲའི་ཟུར་ཐེན་ཐེབ་ཀྱུས་བསྐོར༔ ཞི་ཁྲོ་གཉིས་མེད་གཏོར་
མ་ནི༔ ཟླུམ་པོ་ཕྱེད་གཤག་བཞི་པོ་ལཿ གཏོར་ཕྲན་ཟུར་གསུམ་ཟླུམ་པོ་བརྒྱད༔ ཕྱོགས་
དང་མཚམས་སུ་བསྐོར་བར་བྱ༔ ཕྲིན་ལས་མཁའ་འགྲོའི་གཏོར་མ་ནི༔ རྩ་བ་གཅིག་
ལ་རྩེ་མོ་ལཿ རྡོ་རྗེའི་རིགས་ལ་རྡོ་རྗེའི་དབྱིབས༔ རིན་ཆེན་རིགས་ལ་འབར་བའི་
དབྱིབསཿ པདྨའི་རིགས་ལ་པདྨའི་དབྱིབསཿ ལས་ཀྱི་རིགས་ལ་རྒྱ་གྲམ་དབྱིབས
དེ་བཞིན་རིགས་ལ་འཁོར་ལོའི་དབྱིབསཿ ཡང་ན་ལས་བཞིའི་ཚུལ་དུ་སྟེ༔ རྡོ་རྗེའི་
རིགས་ལ་ཞི་བ་ཡི༔ གཏོར་མ་ཟླུམ་ལ་ལྡིར་བར་བྱ༔ རིན་ཆེན་རིགས་ལ་གྲུ་བཞི་པ༔
ཤིན་ཏུ་སྒེག་པའི་རྣམ་པ་ཅན༔ པདྨའི་རིགས་ལ་དབང་གི་གཏོར༔ ཟླུམ་པོ་ཕྱེད་གཤག་
ཟླ་གམ་ཅན༔ ལས་ཀྱི་རིགས་ཀྱི་གཏོར་མ་ནི༔ དྲག་པོ་ཟུར་གསུམ་དབལ་ཅན་ལ༔
རིད་པོ་མ་ཡིན་སྒེག་པའོ༔ སྣ་ཚོགས་པ་ནི་སྣ་ཚོགས་ཏེ༔ གྲུ་བཞིའི་སྟེང་དུ་ཟླུམ་པོ་
བཞག༔ དེ་སྟེང་ཟླ་གམ་སྟེང་གྲུ་གསུམ༔ བྲ་བོའི་དབྱིབས་ཅན་བཞག་པར་བྱ༔ ཐེབ་
ཀྱུ་བཤོས་ཕྲན་དངོས་འདྲས་བསྐོར༔ དམ་ཅན་ཆོས་སྐྱོང་གཏོར་མ་ནི༔ སོ་སོའི་གཞུང་
ནས་འབྱུང་གྱུར་ཀྱང་༔ ཁྱད་པར་སྙིང་ལ་ཟུར་བཏོད་བཞིན༔ རྔམ་པར་བྱས་ཏེ་ཕོ་
མོའི་ཚཔཿ ཕོ་རྒྱུད་རྣམས་ལ་ཆེ་ཞིང་བརྗིད༔ མོ་རྒྱུད་རྣམས་ལ་ཕྲ་ཞིང་རིད༔ སོ་སོར་
བཤོས་ཕྲན་དངོས་འདྲ་དང་༔ ཐེབ་ཀྱུ་བཅད་ཁམ་ཕྱིར་བསྟན་བསྐོར༔ དྲེགས་པ་སྡེ་
བརྒྱད་གཏོར་མའི་གཟུགས༔ གནད་ནས་བསྐུལ་ཕྱིར་རང་གཟུགས་སམ༔ བཤོས་
ཕྲན་སོ་སོའི་གཞུང་ལས་ཤེསཿ བཀའ་སྲུང་རྣམས་ཀྱི་གཏོར་མ་ཡང་༔ རིགས་མཐུན་
རང་རང་སྒྲུབ་པའི་གཞུང་༔ ཕྲིན་ལས་རྣམས་ལས་འབྱུང་བར་འགྱུར༔ ཐམས་ཅད་
འདུས་པའི་གཏོར་མ་ནི སྤུངས་གཏོར་ཅོག་ཟླུམ་རྩེ་མོ་ཅན༔ ཀྱུ་གུ་གྲངས་ངེས་མེད་
པས་བསྐོར༔ གཟུགས་ཀྱི་རྣམ་པ་དེ་ལྟར་ལས༔ གྲངས་ལ་ངེས་མེད་རབ་རྣམས་ཀྱི༔
རྒྱས་པར་ལྷ་ཡི་གྲངས་མཉམ་ཞིང་༔ འབྲིང་པོ་བདུན་ལྔ་གསུམ་ལ་སོགསཿ ཐ་མ་
231



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གཅིག་ལ་བསྡུས་ཏེ་བྱ༔ དེ་བཞིན་ཆེ་ཆུང་ཚད་དག་ཀྱང་༔ བསོད་ནམས་ཚོགས་ཆེན་
སྤེལ་བའི་ཕྱིར༔ ཅི་འབྱོར་གཏོར་སྤུངས་ཆེ་བར་བསྐྱེད༔ མ་འབྱོར་གང་བཤམས་
དམིགས་པས་བསྐྱེད༔ ཡོད་ན་མ་བཤམས་ལྷ་ཡིས་ཁྲེལ༔ མེད་ན་ཆེད་དུ་གཉེར་ནས་
ཀྱང་༔ སེར་སྣ་མ་ཤོར་སྤེལ་བ་གནད༔ མགྲོན་དགྱེས་བདག་ལ་དངོས་གྲུབ་འབྱུང་༔
ཡེ་ཤེས་ལྷ་ལ་ཆེ་ཆུང་མེད༔ རང་རང་བསོད་ནམས་བསགས་ཕྱིར་ཡིན༔ འཇིག་རྟེན་
པ་ཡི་གཏོར་མགྲོན་དང་༔ ཁྱད་པར་ཡི་དྭགས་རིགས་རྣམས་ལ༔ རྒྱུ་དག་ཆེ་ཞིང་མང་
བར་བཤམས༔ དེ་མཉེས་འདོད་པའི་དོན་འགྲུབ་འགྱུར༔ གཉིས་པ་རྒྱན་གྱི་གདབ་
ཚུལ་ནི༔ མར་སོགས་དཀར་གྱི་ཐིག་བྲན་དང་༔ ལྦུ་གུ་ཕྲུམ་ཕྲུམ་ཉི་ཟླའི་ཚུལ༔ ཤ་
སོགས་དམར་གྱི་ལྡིང་གུར་དང་༔ ཟ་ར་ཚགས་སོགས་མཛེས་པར་བཤམས༔ བྲ་ཁུར་
སྣུམ་ཁུར་འབྲས་ཆེན་སོགས༔ སྣ་ཚོགས་སྤྱོད་དང་ཟས་སྣ་དང་༔ སྤྱོད་ཀྱི་རྣམ་པ་མང་
ཡོད་ཀྱང་༔ སོ་སོའི་རིགས་དང་མཐུན་པ་ལ༔ གང་ལ་གང་མཛེས་རིགས་པས་དཔྱད༔
རྒྱན་གྱི་རྣམ་པ་འོས་པར་བརྒྱན༔ གཞན་ཡང་སྣ་ཚོགས་དར་གྱི་རིགསཿ ཟས་ཀྱི་
རྣམ་པ་མ་ངེས་པསཿ ལྡིང་གུར་ཕོ་ལང་ལྷབ་ལྷུབ་རྒྱན༔ དེ་བཞིན་རཏྣའི་རྒྱན་རྣམས་
ཀྱང་༔ ཐོར་ཅོག་ཚུལ་དང་སྨྲེང་བའི་ཚུལ༔ བྲ་བཏབ་ཚུལ་དང་གང་རིག་གིས༔ མཛེས་
ཤིང་ཡིད་དུ་འོང་བས་བརྒྱན༔ ཞིང་གི་འཕན་གདུགས་རྒྱུ་རློན་འཕྲེང་༔ གཅན་ཟན་
ལྤགས་པ་ལ་སོགས་དང་༔ སྐྲ་ཡི་བ་དན་རྒྱན་རྣམས་ཀྱང་༔ བཏིང་དང་ཕྱིར་དང་བཀྲམ་
པ་དང་༔ སྟེང་ན་ཕུབ་དང་སྦྲེངས་ལ་སོགསཿ གང་རིགས་རྔམ་ཞིང་འཇིགས་པར་
བརྒྱན༔ གཞན་ཡང་རོལ་མོ་འཕན་གདུགས་སོགས༔ གོ་ཁྲབ་གོས་དར་རས་སྣམ་
ཡུག མཚོན་ཆ་རྣམ་པ་སྣ་ཚོགས་ཏེ༔ གཟུགས་སྒྲ་དྲི་རོ་རེག་བྱ་ཡི༔ སྤྱན་གཟིགས་
རྣམ་པ་སྣ་ཚོགས་པ༔ རྒྱན་གྱིས་བརྒྱན་དང་བཀྲམ་པར་བྱ༔ དེ་ཡི་དགོས་པ་རང་ཉིད་
ཀྱང་༔ བག་དྲོ་བྱིན་ཕེབས་ཤེས་པ་སྤྲོ༔ གཟི་བརྗིད་འབར་ནས་གཏོར་མགྲོན་རྣམས༔
232



སྔོན་འགྲོ་ཆོས་སྤྱོད་སོགས་ཀྱི་སྐོར།
ངང་གིས་འདུས་ཤིང་དགྱེས་པ་སྐོང་༔ ཕྲིན་ལས་དམིགས་སུ་ཕེབས་ནས་ཀྱང་༔ རྣལ་
འབྱོར་ཡིད་སྨོན་འགྲུབ་པར་འགྱུར༔ གཏོར་མའི་གཟུགས་རྣམས་དགོས་པ་ཡི༔ རྒྱུ་
མཚན་དམ་ཚིག་དབང་གིས་ན༔ སོ་སོའི་ལས་ཀྱི་ཕྱག་རྒྱའོ༔ གཞན་ཡང་སྣང་སྲིད་
ཆོས་རྣམས་ཀུན༔ ཡེ་ནས་དམིགས་པ་བྲལ་མོད་ཀྱང་༔ གནས་སྐབས་འགྲོ་བ་འདྲེན་
སླད་དུ༔ རྒྱུ་རྐྱེན་ཚོགས་པའི་ནུས་མཐུ་དང་༔ གསང་སྔགས་ཐབས་ཀྱི་ཁྱད་པར་ལས༔
རིགས་བྱེད་རྣམ་པ་མང་པོ་ཡིས༔ བླ་མ་ཡི་དམ་མཁའ་འགྲོ་རྣམས༔ ཐུགས་དམ་བསྐང་
ཞིང་གནད་ནས་བསྐུལ༔ སྒྲུབ་པ་འཕེལ་སོགས་གནད་ཆེ་བསཿ དེ་ལྟར་ལག་ལེན་
མ་འཁྲུལ་བརྩམ༔ ཡང་ན་དམིགས་པ་དང་བྲལ་བས༔ རྩོལ་མེད་མཉམ་ཡངས་ལྷུག་
པའི་ངང་༔ མ་བཅོས་གདལ་ཁྱབ་ཆེན་པོར་བཞག༔ འདི་ལ་ཅི་ཡང་མི་འཚལ་ཏེ༔ ཐེག་
ཆེན་མཆོག་གི་སྤྱོད་ཡུལ་ལོ༔ གསུམ་པ་བཤམས་ཚུལ་རྣམ་པ་དགུ༔ སྒྲུབ་དང་སྒྲུབ་
པ་ཆེན་པོ་དང་༔ བསྙེན་པའི་དུས་དང་ལས་སྦྱོར་དུས༔ དབང་དང་ཚོགས་སྤེལ་
མཆོད་པའི་དུསཿ དུས་མིན་གློ་བུར་བྲེལ་སྟབས་དང་ བྱེས་བགྲོད་ལམ་གཏོར་སྐད་
ཅིག་ ངེས་པ་མེད་པར་བཤམས་ཚུལ་ལོ༔ སྒྲུབ་པའི་དུས་སུ་རྟེན་གཏོར་དང་༔
འཛིན་གཏོར་བཤམས་ཚུལ་གཞན་ནས་འབྱུང་༔ སྒྲུབ་པ་ཆེན་པོའི་དུས་ཀྱི་ཚེ༔ དཀྱིལ་
འཁོར་ཆེན་པོའི་ཕྱོགས་མཚམས་སུ༔ ཚོམ་བུའི་ཚུལ་དུ་བཤམས་པར་བྱ༔ བསྙེན་དུས་
གཏོར་མ་ཕྲེང་བ་ལྟར༔ གོ་རིམ་མ་ལོག་སྦྲེལ་ལ་བཤམསཿ ལས་སྦྱོར་དུས་ཀྱི་བཤམས་
ཚུལ་ནི༔ ཞི་བའི་ལས་སྦྱོར་བྱེད་པའི་ཚེ༔ གཏོར་མ་ཐམས་ཅད་ཟླུམ་བོར་བཤམས༔
དེ་བཞིན་རྒྱས་ལ་གྲུ་བཞིར་བཤམས༔ དབང་ལ་ཟླ་གམ་ལྕགས་ཀྱུ་ལྟརཿ དགུག་པའི་
དབང་གིས་བཤམས་པར་བྱ༔ དྲག་པོ་ལ་ནི་གྲུ་གསུམ་སྟེ༔ རྩེ་མོ་ཕྱིར་ལ་ཕྱོགས་པར་
བཤམས༔ དེ་བཞིན་དབྱེ་སོགས་བསྐྲད་པ་ལ འཐོར་བའི་རྣམ་པ་ཅན་དུ་བཤམས༔
ངན་སྔགས་སྦྱོར་བའི་གཏོར་མ་ནི༔ ཕལ་ཆེར་དཀྲུག་ཅིང་བཤམས་པར་བྱ༔ དབང་
233



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གི་དུས་ཀྱི་གཏོར་མ་ནི༔ སྒྲུབ་ཆེན་དུས་ཀྱི་བཤམས་ཚུལ་ལས༔ ཁྱད་པར་བླ་མའི་
གཏོར་མ་ནི༔ རྡོ་རྗེ་སློབ་དཔོན་མདུན་ཤར་དུ་དུ་བཤམས༔ ཡི་དམ་ལྷོ་གཏོར་མ་དེ་ཡི་
གཡསཿ མཁའ་འགྲོ་ཆོས་སྐྱོང་གཏོར་མ་བྱང་གཡོན༔ བཀའ་སྲུང་གཏོར་མ་ནུབ་ཏུ་
མདུན་དུ་བཤམས༔ ཕྲན་རྣམས་བར་མཚམས་འོས་པར་བཤམསཿ ཚོགས་ཀྱི་མཆོད་
པའི་དུས་སུ་ནི༔ དལ་དབུས་ཁྲི་རྐང་ཆེན་མོའི་སྟེང་༔ བྱིན་རླབས་བླ་མའི་གཏོར་མ་
བཤམསཿ དེ་ཡི་ཕྱི་བསྐོར་ཕྱོགས་མཚམས་སུ༔ ཡི་དམ་མཁའ་འགྲོ་ཆོས་སྐྱོང་སོགས༔
གཏོར་མ་རྣམས་དང་སྨན་རཀ་རྣམསཿ མཛེས་ཤིང་ཡིད་དུ་འོང་བར་བཤམས༔ དལ་
དང་ཁྲི་སོགས་མ་འཛོམ་ན༔ ནར་མོར་དབུས་སུ་བླ་མ་དང་༔ གཡས་གཡོན་ཡི་དམ་
མཁའ་འགྲོ་ཡི༔ གཏོར་མ་རིམ་བཞིན་བཤམས་ནས་ཀྱང་༔ དམ་ཅན་ཆོས་སྐྱོང་ལ་
སོགས་ཀྱང་༔ དེའི་གཡས་དང་གཡོན་དུ་བཤམསཿ མདུན་དུ་ཕྱི་ནང་མཆོད་པ་དང་༔
སྨན་རཀ་ལ་སོགས་ཚོགས་རྣམས་བཤམས༔ དུས་མིན་གློ་བུར་བྲེལ་སྟབས་སུ༔ གང་
ལ་གང་རིགས་ཚུལ་དུ་སྟེ༔ གོ་རིམ་མ་ལོག་ཤིན་ཏུ་གཅེསཿ བྱེས་བགྲོད་ལམ་གཏོར་
སྐད་ཅིག་མའི༔ གཏོར་མ་བཤམས་ཚུལ་འདི་ལྟ་སྟེ༔ རང་ཉིད་འགྲོའམ་གཞན་དག་
འགྲོ༔ གཏོར་མགོ་གར་འགྲོའི་ཕྱོགས་སུ་བསྟན༔ གཏོར་གཞུག་རང་ལ་ཡོད་པའམ
གང་རིགས་སྦྲེལ་ལ་བཤམས་པར་བྱ༔ གཅིག་ལས་མེད་ན་རང་གི་མདུན༔ གཏོར་
ཞལ་འགྲོ་ཕྱོགས་བསྟན་ལ་བཤམསཿ ངེས་པ་མེད་པའི་བཤམས་ཚུལ་ནི༔ བཤམས་
པའི་ས་ཕྱོགས་ཡངས་དོགས་དང་༔ གཏོར་མ་ཆེ་ཆུང་མང་ཉུང་དང་ བསྟུན་ཏེ་རིགས་
པས་མཛེས་པར་བཤམསཿ དེ་ལྟར་བཤམས་ཚུལ་དགོས་པ་ནི༔ རྟེན་འབྲེལ་གནད་
ཀྱི་སྦྱོར་བ་ལས༔ རང་གཞན་ཏིང་འཛིན་འཕེལ་བ་དང་༔ ལྷ་འགྲུབ་ཆོས་སྐྱོང་ལས་
ལ་འཁོར༔ ཌཱཀྐི་རྣམས་ཀྱིས་ཕྲིན་ལས་སྒྲུབ༔ ཅི་བསམ་འགྲུབ་འགྱུར་རྟེན་འབྲེལ་
ཟབ༔ དེ་ལྟར་གཏོར་མའི་གཟུགས་བརྙན་དང་༔ རྒྱན་དང་བཤམས་ཚུལ་ཐམས་ཅད་
234



སྔོན་འགྲོ་ཆོས་སྤྱོད་སོགས་ཀྱི་སྐོར།
ཀྱང་༔ གསང་སྔགས་ཐབས་ཀྱི་ཁྱད་པར་ལས༔ གང་ཟག་འགྲོ་བ་འདྲེན་སླད་དུ༔
འབོག་འཆོལ་མེད་པར་གསལ་བར་སྤྲོ༔ ཕྱི་ནང་གསང་བའི་གཏོར་མ་ནི༔ རྒྱས་བཤད་
འདི་རུ་མ་སྤྲོས་ཀྱང་༔ དེ་ཉིད་གསལ་བར་ཤེས་པར་བྱ༔ རྗེས་ལ་རྣམ་པ་མང་བཤད་
ཀྱང་༔ བྱིན་རླབས་བྱ་དང་དངོས་གྲུབ་བླང་༔ ཟོར་དུ་འཕང་དང་སྦྱིན་སྲེག་བྱེད༔ རི་
ལ་བསྐྱལ་ལམ་མནན་པ་བྱ༔ དེ་སོགས་རང་རང་གཞུང་ལས་གསལ༔ གཏོར་མ་
གཤེགས་ནས་དམ་ཚིག་ཏུ༔ གཏོར་ཟོར་བཤིག་ལ་གཏོར་སྲུང་བསྐྱིལ༔ མནན་པའི་
གཏོར་མ་མ་གཏོགས་པ༔ འགོང་ལམ་མཐུ་ཡུག་མ་སོང་བྱ༔ དངོས་གྲུབ་བླང་བའི་གཏོར་
མ་ནི༔ རང་དང་དམ་ཚིག་མི་གཅིག་དང་༔ དུད་འགྲོ་ཕག་དང་བོང་བུ་ལཿ བྱིན་ན་
དངོས་གྲུབ་ཡལ་ཞེས་བཤད༔ འབུ་ཡིས་གཡེང་དང་རུལ་བམ་ཁྱེར༔ བྱ་བྱི་ལ་སོགས་
ཕ་རོལ་གྱིསཿ གནོད་པས་ཉམས་པར་གྱུར་སྲིད་ན༔ བར་ཆད་ཞུགས་སམ་དམ་སེལ་
ཞུགས༔ ཉམས་གྲིབ་ཕོག་པའི་ལྟས་ཡིན་པས༔ སྤོག་གམ་ལས་སྦྱོར་སྦྱིན་བསྲེག་བྱ༔
ཉམས་ཆགས་བཤགས་པའི་བྱ་བར་འབད༔ དེ་སོགས་གཞན་ནས་རྒྱས་པར་འབྱུང་༔
ས་མ་ཡཱ༔ ཕྱི་རབས་རྣལ་འབྱོར་སྒྲུབ་པ་པོསཿ སྨིན་གྲོལ་ལམ་གྱི་ཆ་རྐྱེན་དང་༔ བསོད་
ནམས་ཚོགས་ཆེན་བསྒྲུབ་པ་དང་ ཕྱི་ནང་བར་ཆད་བསལ་ཕྱིར་དང་༔ དངོས་གྲུབ་
མྱུར་དུ་ཐོབ་བྱའི་ཕྱིརཿ གཏོར་མའི་ལག་ལེན་དམར་ཁྲིད་འདི༔ བདག་འདྲ་པདྨས་
གདམས་པ་སྟེ༔ ལས་ཅན་བུ་དང་འཕྲད་པར་ཤོག༔ སྦས་རྒྱ༔ གཏད་རྒྱ༔ གཏེར་རྒྱ༔
དྷ་ཐིམ༔ སྤྲུལ་སྐུ་སངས་རྒྱས་རྡོ་རྗེའི་གཏེར་མའོ༔ ཤུབྷཾ༔
235



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཨོྃ༔ བླ་མ་དགོངས་པ་འདུས་པ་ལསཿ བརྡ་རྟགས་ཀྱི་
ལག་ལེན་དམར་ཁྲིད་རྣམ་འབྱེད་རྒྱན་
གྱི་འཁོར་ལོ་ཞེས་བྱ་བ་
བཞུགས་སོ༔
ཨོཾ༔ ཝཨཐཱ་གཱསཙཡགག༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ བླ་མ་ཡི་དམ་མཁའ་འགྲོའི་
ཚོགས་ལ་ཕྱག་འཚལ་ལོ༔ ཐར་པ་དང་ཐམས་ཅད་མཁྱེན་པ་དོན་དུ་གཉེར་བར་འདོད་
ཅིང་༔ གསང་སྔགས་ཟབ་མོའི་གསེབ་ལམ་འདི་ལ་འཇུག་པའི་རྣལ་འབྱོར་པ་རྣམས་
བརྡ་དང་རྟགས་ཀྱི་རྣམ་པ་ལ་དཔྱད་དེ༔ གོམས་ཤིང་འདྲིས་པར་བྱེད་པ་གནད་ཆེ་སྟེ༔
དེ་ཡང་བླ་མ་བསྒྲུབས་ནས་བྱིན་རླབས་ཞུ༔ ཡི་དམ་བསྒྲུབས་ནས་དངོས་གྲུབ་ཞུ༔
མཁའ་འགྲོ་བསྒྲུབས་ནས་ཕྲིན་ལས་གཞོལ༔ དམ་ཅན་ཆོས་སྐྱོང་བསྒྲུབས་ནས་ལས་
ལ་རྦད༔ ཕོ་ཉ་དྲེག་བྱེད་བསྒྲུབས་ནས་མངག་གཞུག་བསྐུལ་པ་དང་༔ དབང་ཐོབ་
ནས་སྨིན་པ༔ གདམས་པ་ཞུས་ནས་གྲོལ་བར་བྱེད་པ་ལ་སོགསཿ ལུས་ངག་ཡིད་
གསུམ་ཡང་དག་སྙིང་པོའི་ས་ལ་བཀོད་ཅིང་༔ གཞན་དོན་ཕན་བདེ་བྱམས་སྙིང་རྗེ་
བྱང་ཆུབ་ཀྱི་སེམས་ཀྱིས་བསྐུལ་པ་ལཿ བརྡ་རྟགས་ཀྱི་རིམ་པ་མ་ཤེས་ཕན་ཆད༔ གང་
ཡང་ལམ་དུ་འགྲོ་མི་འགྲོའི་གནད་མི་ཤེས༔ དེ་མ་ཤེས་ན་དྲོད་ཚད་མི་ཟིན༔ དེ་མ་
ཤེས་པས་ཁ་བསྒྱུར་གྱི་ས་མཚམས་མི་ཕྱེད༔ དེ་མ་ཕྱེད་ན་ཁ་འགྱང་༔ བླ་མ་ཡི་དམ་
མཁའི་འགྲོ་ལ་ཡི་ཆད་སྐྱེ༔ དེས་དམ་ཉམས་ནས་སླར་མི་འགྲུབ་ཀྱི་སྟེང་དུ༔ རྡོ་རྗེ་
དམྱལ་བ་ལ་སོགས་པར་སྐྱེ་བར་འགྱུར་རོ༔ རང་ཅག་སོ་སོའི་སྐྱེ་བོ་ཉོན་མོངས་པའི་
བག་ལ་ཞ་བ་རྣམས༔ འཕགས་པ་ཡེ་ཤེས་ཀྱི་ལྷ་དང་སྲུང་མ་དང་བཅས་པ་རྣམས༔
236



སྔོན་འགྲོ་ཆོས་སྤྱོད་སོགས་ཀྱི་སྐོར།
མངོན་སུམ་དུ་ལུས་དང་གྲིབ་མ་ལྟརཿ ལྷང་ངེར་བཞུགས་ཀྱང་མི་མཐོང་༔ འཕགས་
པའི་ཐུགས་རྗེས་རྗེས་སུ་འཛིན་ཅིང་༔ བྱིན་གྱིས་རློབ་པ་དང་༔ དངོས་གྲུབ་གནང་
བ་དང་༔ ལས་གྲུབ་པ་དང་༔ སྨིན་ཅིང་གྲོལ་བའི་བརྡ་སྣ་ཚོགས་སྟོན་ཅིང་༔ དེའི་
རྟགས་རྣལ་འབྱོར་པའི་ལུས་ངག་ཡིད་གསུམ་ལ་འཆར་བ་དང་༔ ཡང་བདུད་དང་
བདུད་ཀྱི་རིགས་ཀྱི་ལྷས་བར་ཆད་བྱེད་པ་དང་༔ བྱས་པ་དང་བར་ཆད་ཞུགས་པའི་
བརྡ་ངན་པ་བཟང་པོར་རློམ་པའི་འདྲ་མིན་བསྟན་ཅིང་༔ དེ་ཡང་རྟགས་ལུས་ངག་ཡིད་
གསུམ་ལ་ཤར་ཡང་༔ དེ་དག་གི་སོ་མཚམས་མ་ཕྱེད་པ་དང་༔ མ་ཤེས་པ་ལ་བརྟེན་
ནས་གནས་ངན་པར་ལྟུང་བར་འགྱུར་ལམ་ལོག་པར་ཁྲིད་ཅིང་ འབྲས་བུ་སྡུག་བསྔལ་
གྱི་ཚོར་བ་ཉམས་སུ་མྱོང་ནས་ཐར་པའི་དུས་སྐབས་མི་འབྱུང་བསཿ དེ་ལྟར་བཟང་
ངན་གྱི་བརྡ་བྱེ་བྲག་ཕྱེད་ཅིང་གོ་བ་དང་༔ བཟང་ངན་གྱི་རྟགས་རིག་པ་གལ་ཆེའོ༔
དེ་ལ་འདིར་བཟང་བའི་རིམ་པ་དང་༔ ངན་པའི་རིམ་པ༔ བཟང་ངན་སྤེལ་བའི་རིམ་
པ་དང་གསུམ་མོ༔ དང་པོ་བཟང་བའི་རིམ་པ་ལ༔ བརྡ་ཕྱི་ནས་སྟོན་པ་དང་༔ རྟགས་
ནང་ནས་འཆར་བ་སྟེ༔ རབ་འབྲིང་ཐ་མ་གསུམ་ལས༔ རབ་རྣལ་འབྱོར་པ་སྒྲིབ་པ་
ཤས་ཆུང་ཞིང་༔ དད་བརྩོན་གདུང་ཤུགས་ཅན༔ སྒྲུབ་པ་ཉམས་ལེན་རྩེ་གཅིག་ཏུ་
འདུན་པ༔ སྔོན་གྱི་ལས་བཟང་པོའི་འཕྲོ་ཡོད་པ་རྣམས་ལ་མངོན་སུམ་དུ་བླ་མ་ཡི་
དམ་མཁའ་འགྲོའི་ཞལ་སྟོན་ཅིང་༔ ཆོས་འཆད་དབང་བསྐུར༔ བྱིན་གྱིས་རློབ༔ ལུང་
སྟོན་དངོས་གྲུབ་སྟེར༔ ཕྲིན་ལས་སྒྲུབ༔ བར་ཆད་སེལ༔ བརྡའི་རྣམ་འགྱུར་སྣ་ཚོགས་
སྟོན་པ་འབྱུང་སྟེ༔ དེའི་དུས་རྣལ་འབྱོར་པའི་ལུས་ངག་ཡིད་གསུམ་ལ༔ བྱིན་ཕེབས་
ཤིང་གྲུབ་པ་བརྙེས་པའི་རྟགས༔ ལུས་ལ་བདེ་བ་རྒྱས་པ་དང་༔ འདར་བ་དང་༔ འཁྲབ་
པ་དང་༔ སྤུ་ཟིང་བྱེད་པ་དང་༔ རྡུལ་ལྷག་པ་དང་༔ ལུས་མི་སྣང་བ་སྙམ་བྱེད་པ་དང་༔
ལུས་ཤེལ་སྒོང་ལྟར་ཕྱི་ནང་གསལ་བ་དང་༔ ལུས་ལ་རྩ་རིས་དང་ཡིག་འབྲུ་བཀྲ་བ་
237



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
དང་༔ རང་ལུས་ལྷར་ཀྲོང་གིས་གྱུར་པ་དང་༔ ལུས་བལ་འདབ་ལྟར་ཡང་བ་དང་༔
ཆེར་སྐྱེས་ནས་སྟོང་ཁམས་ཁེངས་པ་དང་༔ དངོས་མེད་དུ་ཞུ་བ་དང་༔ མང་པོར་འཕེལ་
བ་དང་༔ སྟོབས་རྒྱས་པ་དང་གཟི་བརྗིད་འབར་བ་དང་༔ འོད་སྣུམ་ཆགས་པ་དང་༔
འགྲོས་མགྱོགས་པ་དང་༔ དྲི་མི་ཆགས་པ་དང་༔ འབུ་སྲིན་མི་གནས་པ་དང་༔ སྐྲ་
དཀར་དང་༔ གཉེར་མ་མི་འབྱུང་བ་དང་༔ ཀུན་གྱི་ཡིད་དུ་འོང་བ་དང་༔ བསིལ་དྲོད་
སྙོམས་པ་དང་༔ ནད་ཀྱི་རྣམ་པ་གང་ཡང་མི་འབྱུང་ཞིང་༔ ངལ་དུབ་མེད་པ་དང་༔
བཀྲེས་སྐོམ་གདུང་བ་ཞི་བ་དང་༔ ཀུན་གྱི་མཐོང་བ་ཙམ་གྱིས་མི་མཐུན་མེད་པ་དང་༔
མཐུན་པ་དང་ལྡན་པར་འགྱུར་བ་དང་༔ ལུས་མཉེན་ཞིང་བདེ་བ་ལ་སོགས་པ་ལུས་
ལ་ཡོན་ཏན་དཔག་ཏུ་མེད་པ་འབྱུང་༔ ངག་སྙན་པ་དང་༔ འཆད་རྩོད་བརྩམ་པ་ལ་
མཁས་པ་དང་༔ ནུས་པ་འབར་བ་དང་༔ འཇིག་རྟེན་ལོག་འཁྲུལ་གྱི་གཏམ་སྣ་མི་
འབྱུང་བ་དང་༔ རླུང་འབྱུང་འཇུག་གནས་གསུམ་གནད་དུ་ཚུད་པ་དང་༔ དིག་ལྐུགས་
ལ་སོགས་པའི་ནད་སྐྱོན་མི་འབྱུང་བ་དང་༔ གང་བརྗོད་ཆོས་ཀྱི་གཏམ་ཤ་སྟག་འབྱུང་
བ་དང་༔ ངག་གི་འགྱུར་དབྱངས་གང་དུ་ཡང་བསྒྱུར་དུ་བཏུབ་ཅིང་༔ སྙན་ཁྲོལ་སིང་
བག་ཆགས་པ་དང་ གཞན་གྱི་ཡིད་འཕྲོག་པ་དང་༔ གཞན་གང་བསྒོས་སྨྲས་པ་
ཐམས་ཅད་ཉན་པ་ལ་སོགས་པ་ངག་ལ་ཡོན་ཏན་དཔག་ཏུ་མེད་པ་འབྱུང་བ་དང་༔
ཡིད་ལ་ཡང་བདེ་བ་དང་༔ གསལ་བ་དང་༔ མི་རྟོག་པའི་ཉམས་སྐྱེ་བ་དང་༔ ཐུན་
མོང་མ་ཡིན་པའི་རྟོགས་པ་ཁྱད་པར་ཅན་འཁྲུངས་བ་དང་༔ དགའ་ཡལ་ཡལ་བ་
དང་༔ བག་དྲོ་ཆིལ་ཆིལ་བ་དང་༔ ཆོས་ཐམས་ཅད་རྨི་ལམ་སྒྱུ་མ་ལྟ་བུར་སྣང་བ་དང་༔
བྱམས་སྙིང་རྗེ་བྱང་ཆུབ་ཀྱི་སེམས་རྒྱུད་ལ་སྐྱེ་བ་དང་༔ འཁྲུལ་པའི་སྣང་བ་ཐམས་
ཅད་ཞིག་པ་དང་༔ དག་པའི་སྣང་བ་ཕྱོགས་མེད་དུ་འཆར་བ་དང་༔ ལེ་ལོ་རྣམ་གཡེང་
གི་དབང་དུ་མི་འགྲོ་བ་དང་༔ ཉོན་མོངས་པའི་རྟོག་པ་ཐམས་ཅད་རང་སར་ཞི་ནས་
238



སྔོན་འགྲོ་ཆོས་སྤྱོད་སོགས་ཀྱི་སྐོར།
ཡེ་ཤེས་ཀྱི་སྣང་བ་འཆར་བ་དང་༔ དད་པ་མོས་གུས་ཀྱི་གདུང་ཤུགས་རང་དབང་མེད་
པར་སྐྱེ་བ་དང་ ཞིང་ཁམས་རྣམ་པར་དག་པ་མངོན་སུམ་དུ་བཀྲ་ལམ་ལས་འཆར་
བ་ལ་སོགས་པ་སེམས་རྒྱུད་ལ་བདེ་ལེགས་ཀྱི་ཡོན་ཏན་དཔག་ཏུ་མེད་པ་འཆར་བར་
འགྱུར་རོ༔ འབྲིང་རྣལ་འབྱོར་པ་ཚེ་འདིའི་རྣམ་གཡེང་བསྐྱུངས་ཤིང་༔ ཕྱི་མའི་དོན་
རྩེ་གཅིག་ཏུ་བསྒྲུབ་པ༔ དག་པའི་སྣང་བ་ཕྱོགས་མེད་དུ་སྦྱང་ཞིང་༔ བླ་མ་ཡི་དམ་
མཁའ་འགྲོའི་ཚོགས་ལ་མོས་པ་ལམ་དུ་བྱེད་པ༔ འཇིག་རྟེན་འཁྲུལ་སྣང་གི་རྗེས་
ཕྱིར་མི་འབྲང་བར་ཉམས་ལེན་ཕུར་ཚུགས་སུ་བྱེད་པ་རྣམས་ལཿ བླ་མ་ཡི་དམ་མཁའ་
འགྲོ་རྣམས་ཀྱིས་རྗེས་སུ་འཛིན་ཅིང་ཐུགས་རྗེས་སྐྱོབ་པའི་བརྡ་དང་༔ དམ་ཅན་ཆོས་
སྐྱོང་ཕོ་ཉ་ལས་མཁན་རྣམས་ཀྱིས་ཕྱི་ནང་གི་བར་ཆད་སྲུང་བའི་བརྡར༔ བླ་མ་མཁས་
གྲུབ་ཡང་དག་པ་ཡོངས་སུ་འཛིན་པ་དགེ་བའི་བཤེས་གཉེན་ཁྱད་པར་ཅན་རྣམས་
དང་མཇལ་ནས༔ དེ་དག་གི་ཐུགས་རྗེས་བཟུང་ནས་སྨིན་གྲོལ་ཟབ་མོའི་གདམས་
པ་ལྷག་ཆད་མེད་པར་གནང་བ་དང་༔ གནང་བ་དེ་ལ་ངེས་ཤེས་ཁྱད་པར་ཅན་རྒྱུད་
ལ་ལོན་ཅིང་ཉམས་སུ་ལེན་པར་སྤྲོ་བ་དང་༔ ཉམས་སུ་ལེན་པ་ལ་མཐུན་རྐྱེན་རྩོལ་
མེད་དུ་འབྱུང་ཞིང་ཕྱི་ནང་གི་བར་ཆད་གང་ཡང་མི་འབྱུང་བར་ཉམས་ལེན་གྱི་དྲོད་
རྟགས་ཆིལ་ཆིལ་འབྱུང་བ་དང་༔ ལུས་ངག་ཡིད་གསུམ་གྱི་ཅི་བྱས་ལམ་དུ་འགྲོ་ཞིང་
གཞན་ལ་ཤུགས་ཀྱིས་ཕན་པ་དང་༔ ལུས་ལ་ནད་ཉུང་ཞིང་བདེ་བ་དང་༔ ངག་ལ་ནུས་
པ་འབར་ཞིང་རླུང་གི་འགྲོ་འོང་བདེ་བ་དང་༔ གཞན་གྱིས་བཀུར་སྟི་ཕུ་དུད་བྱེད་པ་
དང་༔ འགྲོ་བ་ཐམས་ཅད་འདུན་པ་དང་ ཡིད་ཀྱིས་ཅི་བསམ་འགྲུབ་པ་དང་ དམིགས་
པ་གང་གཏད་བརྟན་པ་དང་༔ བརྡ་བསྣོལ་ཉུང་བ་དང་༔ བྱ་བ་གང་བརྩམས་འགྲུབ་
པ་དང་ ཁོང་ཁྲོ་དང་ཞེ་སྡང་ཞི་བ་དང་༔ ཆགས་སྲེད་ཆུང་བ་དང་༔ གང་འདོད་པའི་
གྲོགས་དང་འཕྲད་ཅིང་ལོངས་སྤྱོད་ཤུགས་ཀྱིས་འདུ་བ་དང་༔ ཀུན་གྱིས་བྱམས་ཤིང་
239



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
མི་ཁ་ཉུང་བ་དང་༔ ཉོན་མོངས་པ་བག་གིས་སྲབ་པ་རྣམས་བརྡ་ཡིན་ཅིང་༔ དེ་ལྟར་
བྱུང་ནས་རྟགས་རྣལ་འབྱོར་པའི་ལུས་ངག་ཡིད་གསུམ་ལ་འཆར་ཏེ༔ ལུས་ཀྱི་རྣམ་
གཡེང་ཉུང་ཞིང་གར་བསྡད་དུ་བརྟན་པ་གདན་ལ་འདུག་ཚུག་པ་དང་༔ ལུས་ལ་བདེ་
འབོལ་གྱིས་སོང་ནས་བག་ཕེབས་པ་དང་༔ མདངས་ལེགས་ལྤགས་པ་མཉེན་པ་དང་༔
ལས་ཀྱི་དབང་པོ་ཐམས་ཅད་གསལ་བ་དང་༔ ཁམས་འཕེལ་ཞིང་ལུས་སྟོབས་རྒྱས་
པ་ལ་སོགས་པའི་ལུས་ལ་ཡོན་ཏན་གྱི་རྣམ་པ་མང་པོ་འཕེལ་བར་འགྱུར༔ ངག་སྨྲ་
བ་ཉུང་ཞིང་༔ དབུགས་དབྱུང་བ་དང་༔ བཟླས་བརྗོད་ཀྱི་རིམ་པ་གང་ལ་ཡང་སྤྲོ་བས་
བརྩོན་པ་དང་ གྲེ་ལྕེ་བདེ་བ་དང་༔ རླུང་འབྱིན་འཇུག་གནས་གསུམ་གང་བྱེད་ཀྱང་
ལུས་སུ་རུང་ཞིང་གནད་དུ་ཚུད་པ་ལ་སོགས་པའི་ངག་ལ་ཡོན་ཏན་མང་དུ་འཆར་བར་
འགྱུར༔ ཡིད་ལ་འཇིགས་པ་དང་༔ སྐྲག་པ་དང་༔ ཞུམ་པ་མེད་ཅིང་༔ རྟོག་པའི་འཕྲོ་
འདུ་ཉུང་ཞིང་རིག་པ་གར་གཏད་དུ་སང་ངེ་སྡོད་པ་དང་༔ ལོག་ཤེས་ཀྱི་སྣང་བ་མི་
འཆར་ཞིང་༔ བདེ་ལེགས་ཡོན་ཏན་ཤེས་རབ་བཀྲ་བ་དང་༔ འཛིན་བཟང་བ་དང་༔
བློ་བརྟན་པ་དང་༔ བག་ལ་ཉལ་གྱི་འགྱུ་བ་འགག་པ་དང་༔ རྨུག་པ་སངས་ནས་གསལ་
ཆ་འཆར་བ་དང་༔ ཉོན་མོངས་པ་ཡེ་ཤེས་སུ་འཆར་བ་ལ་སོགས་པ་སེམས་རྒྱུད་ལ་
དགེ་ལེགས་ཀྱི་ཡོན་ཏན་དུ་མ་སྐྱེ་བར་འགྱུར་བ་རྣམས༔ བཟང་རྟགས་ལུས་ངག་ཡིད་
གསུམ་ལ་ཤར་བའོ༔ ཐ་མ་རྣལ་འབྱོར་པ་མི་རྟག་པ་རྒྱུད་ལ་སྐྱེས་ནས༔ དད་པ་འདུན་
པ་བཟང་པོས་ཚེ་འདིའི་བྱ་བ་སྤངས་ཤིང་ཕྱི་མ་དོན་དུ་གཉེར་བ༔ ཅི་ནས་ཀྱང་བླ་མ་
ཡི་དམ་མཁའ་འགྲོ་ལ་གསོལ་བ་གདབ་ཅིང་༔ སྨིན་པ་དང་གྲོལ་བ་ཞིག་བྱ་དགོས
བདག་ད་ལྟ་ཉིད་དུ་འཁོར་བ་སྡུག་བསྔལ་གྱི་རྒྱ་མཚོ་འདི་ནས་ཐར་ན་ཅི་མ་རུང་སྙམ་
པ་རྒྱུད་ལ་སྐྱེས་ནས༔ དད་བརྩོན་དང་ལྡན་པའི་སྐྱེས་བུ་ལཿ བླ་མ་ཡི་དམ་མཁའ་
འགྲོ་དམ་ཅན་ཆོས་སྐྱོང་རྣམས་ཀྱི་དགོངས་པས་སྐྱོབ་ཅིང་རྗེས་སུ་འཛིན་པའི་བརྡར༔
240



སྔོན་འགྲོ་ཆོས་སྤྱོད་སོགས་ཀྱི་སྐོར།
སྒྲུབ་ཁང་ལ་འཇའི་ཀ་བ་ཟུག་པ་དང་༔ འོད་འཁྱིལ་བ་དང་༔ མེ་ཏོག་གི་ཆར་འབབ་
པ་དང་༔ འོད་ཟེར་འཕྲོ་བ་དང་༔ ནང་དུ་དྲི་བཟང་གི་ངད་པ་ཆིལ་ཆིལ་བ་དང་༔ བདུད་
རྩི་ཕྱུར་བ་དང་༔ བུམ་ཆུ་ཁོལ་བ་དང་༔ གཏོར་མ་ཞུ་བ་དང་༔ སྒྲུབ་རྫས་ལ་དྲི་དང་
རླངས་པ་འབྱུང་བ་དང་༔ མར་མེ་མི་ཟད་པ་དང་༔ བཟའ་བཏུང་མི་ཟད་ཅིང་འཕེལ་
བ་དང་༔ ས་གཡོ་བ་དང་༔ དཀྱིལ་འཁོར་གྱི་མདངས་གསལ་བ་དང་༔ བག་ཕེབ་པ་
དང་༔ དང་སྤྲོ་བ་དང་༔ རོལ་མོའི་སྒྲ་དང་ སྔགས་སྒྲ་སྒྲོགས་པ་དང་༔ འུར་ཏིང་སིང་
ཁྲོལ་ལ་སོགས་པའི་སྒྲ་འབྱིན་པ་དང་༔ མ་སློང་བར་བཟའ་བཏུང་སྟེར་བ་དང་༔ རང་
གི་བླ་མའམ༔ མ་སྲིང་མཛའ་བཤེས་མཆེད་གྲོགས༔ བྲན་ཁོལ་ལ་སོགས་པ་རྣམས་
ཀྱིས་བརྡ་ཚིག་མཐུན་ཕྱོགས་བསྒབ་པ་དང་༔ ཆོས་སྐྱོང་གི་ལྟས་བྱ་ཁྱི་འོག་རྟ་ལ་སོགས་
པས་ཀྱང་བརྡ་ཚུལ་གྱི་རྣམ་འགྱུར་བརྡ་སྐད་སྒྲོགས་པ་དང་༔ གཅན་གཟན་ངར་མས་
ཤ་ཐེད་ལ་སོགས་པ་སྐྱེལ་བ་དང་༔ སྐྱེལ་མཁན་དམིགས་ཡུལ་མེད་པར་དངོས་གྲུབ་
ཀྱི་རྫས་རང་གི་མདུན་དུ་འདུག་པ་དང་༔ གལ་ཏེ་བར་ཆད་འབྱུང་བ་ཞིག་ཡིན་ནའང
དེའི་བརྡ་སྟོན་པ་ལ་སོགས་པ་རྣམ་པ་མང་དུ་འབྱུང་བས་ཤེས་པར་བྱའོ༔ དེ་ལྟར་བརྡ་
ཕྱི་ནས་འབྱུང་བ་དང་༔ ནང་དུ་རྣལ་འབྱོར་པའི་ལུས་ངག་ཡིད་གསུམ་ལ་རྟགས་ཀྱི་
རིམ་པ་འཆར་བར་འགྱུར་ཏེ༔ ལུས་ཀྱི་གཅེས་འཛིན་ཞིག་པ་དང་༔ ལུས་མི་རྟག་པའི་
མཚངས་རྟོགས་ནས༔ ལུས་ལ་ཆགས་སེམས་མེད་པ་དང་༔ ལུས་ལ་ན་ཚ་ཟུག་གཟིར་
ལ་སོགས་པ་བྱུང་ཡང་དེར་འཛིན་གྱི་སྡུག་བསྔལ་རང་ཁ་མ་མི་སྐྱེ་བ་དང་༔ ལུས་ལ་
བཟང་ངན་གྱི་རྟགས་ཅི་བྱུང་ཡང་༔ དགའ་མི་དགའི་རྩིས་གདབ་མི་འབྱུང་བ་ལ་སོགས་
པའི་ཡོན་ཏན་དཔག་ཏུ་མེད་པ་འབྱུང་བར་འགྱུར་རོ༔ ངག་གི་སྨྲ་ཚིག་ཅ་ཅོ་ཐམས་
ཅད་བྲག་ཆ་ལྟར་གང་ལ་ཡང་ཚོད་འཛིན་མེད་པ་དང་༔ སྨྲ་སྒོ་ཉུང་བ་དང་༔ གང་སྨྲས་
ཚད་བཙན་པ་དང་ ཚིག་ཟིན་ཆེ་ཡང་དོན་དུ་མི་གཉེར་བ་དང་༔ འཇིག་རྟེན་གྱི་འཁྲུལ་
241



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
གཏམ་མི་གླེང་བ་དང་༔ གཞན་གང་ལ་ཡང་ཁ་སྨྲས་དང་བཟློག་ཚིག་མི་སྦྱིན་པ་དང་༔
ངག་འཁྱལ་ཚིག་རྩུབ་སྨྲ་མཆུ་དབྱེན་འབུག་མི་བྱེད་པ་དང་༔ ངག་གི་ཉེས་པ་ཐམས་
ཅད་ཞི་ཞིང་ཡོན་ཏན་གྱི་རྣམ་པ་མང་པོ་འབྱུང་བར་འགྱུར་རོ༔ ཡིད་དུས་གསུམ་དུ་རྟོག་
པའི་རྗེས་ཕྱིར་མི་འཕྲོ་བརཿ བློ་རྩེ་གཅིག་ཏུ་ལྷན་ནེར་གནས་པ་དང་༔ བརྣབ་སེམས་
གནོད་སེམས་ལ་སོགས་པ་སེམས་ལོག་མིན་གྱི་དབང་དུ་མི་འགྲོ་བ་དང་༔ འཁོར་
བའི་ཆོས་ལ་ཡིད་སྐྱོ་ཞིང་༔ གང་ལ་ཡང་མངོན་ཞེན་མེད་པ་དང་༔ རྟག་ཏུ་དབེན་པར་
སྡོད་པར་སྤྲོ་ཞིང་༔ འདུ་འཛི་རྣམ་གཡེང་མི་བསྒྲུབ་པར༔ ཤིན་ཏུ་དབེན་པ་བརྟེན་པ་
དང་༔ དགོས་མེད་རྒྱུད་ལ་སྐྱེ་བ་དང་༔ དུས་ནམ་ཡང་འཆི་བ་མི་རྟག་པ་དྲན་ཅིང་བློ་
སྣ་ཐུང་བ་དང་༔ སྐྱིད་པ་ལ་མི་ཆགས༔ སྡུག་པ་ལ་མི་སྡང་བ་ལ་སོགས་ལེགས་ཉེས
བཟང་ངན་གང་ལ་ཡང་བླང་དོར་མི་བྱེད་པ་དང་༔ དུས་དང་རྣམ་པ་ཐམས་ཅད་དུ་ལྷ་
དང་བླ་མ་དྲན་པ་དང་༔ ཉོན་མོངས་པའི་རྟོག་པ་རིམ་གྱིས་འགྲིབ་ཅིང་༔ ཡེ་ཤེས་ཀྱི་
རྟོགས་པའི་ཡོན་ཏན་རྒྱུད་ལ་སྐྱེ་བ་དང་༔ སེམས་ཅན་ཐམས་ཅད་ལ་ཤས་མི་བཟོད་པའི་
བྱམས་སྙིང་རྗེ་རྒྱུད་ལ་འཆར་པ་ལ་སོགས་སེམས་ཀྱི་ཉེས་དགུ་ཅོག་འགྲིབ་ཅིང་༔ ལེགས་
དགུ་ཅོག་རྒྱུད་ལ་སྐྱེ་བར་འགྱུར་ཏོ༔ དེ་ལྟར་རབ་འབྲིང་ཐ་མ་ལུས་ངག་ཡིད་གསུམ་
གྱི་རྒྱུད་ལ་གང་འཆར་ཡང་༔ བདེ་ལེགས་ཀྱི་ཡོན་ཏན་སྐྱེ་འདོད་པའི་རྟགས་ཡིན་ཏེ༔
དེ་ཡང་དང་པོ་ལང་ལོང་ཆལ་ཆོལ་དུ་འཆར༔ བར་དུ་ཅུང་ཟད་བརྟན་པར་འགྱུར་ཏེ
དེའི་དུས་ཆགས་སེམས་དང་དགའ་བྲོད་སྐྱེས་ན་ལམ་དུ་མི་འགྲོ་ཞིང་༔ ལེགས་པའི་
ཡོན་ཏན་དུ་ངོས་མ་ཟིན་ན སྒྱིད་ལུག་ནས་ཉམས་ལེན་མ་གཡེལ་བས་ངོས་ཟིན་པར་
བྱས་ལ་ཅུང་ཟད་སྤྲོ་བ་བསྐྱེད་ལ༔ ཉམས་ལེན་རྒྱུན་བསྲིང་༔ རྨི་ལམ་སྒྱུ་མ་ལྟ་བུའི་
ངང་ནས༔ ལུས་ངག་ཡིད་གསུམ་ཐ་མལ་གྱི་ཞེན་རྟོག་དང་སྤྱོད་པ་དོར་ནས་དཀྱིལ་
འཁོར་གསུམ་དང་ལྡན་པའི་ཉམས་ལེན་གྱི་བརྩོན་འགྲུས་ལ་འབད༔ དེ་ལྟར་རྒྱུན་
242



སྔོན་འགྲོ་ཆོས་སྤྱོད་སོགས་ཀྱི་སྐོར།
བསྲིང་བས་མཐར་བརྟན་པ་ཐོབ་ནསཿ ལུས་ངག་ཡིད་གསུམ་གྱི་ཉམས་ལེན་གང་
བྱེད་ཀྱང་༔ མངོན་ཞེན་མེད་པར་ཝ་ལ་ལ་ཤུགས་ལ་རྩོལ་བ་མེད་པར་འབྱུང་ཞིང་།
མ་ལེགས་པའི་རྣམ་པ་ཅི་བྱུང་ཡང་སྡང་སེམས་མི་སྐྱེ་ལེགས་པའི་ཡོན་ཏན་ཅི་བྱུང་ཡང་།
མངོན་ཞེན་དང་ཆགས་སེམས་ངའོ་སྙམ་པ་ལ་སོགས་གང་ཡང་མི་འབྱུང་༔ དེ་ལྟར་
བྱུང་བའི་དུས་རང་འདོད་ཀྱི་རྩོལ་བ་མེད་པར་གཞན་དོན་གྱི་འདུན་པ་དྲག་ཏུ་བསྐྱེད་
ལ་མྱུར་མགྱོགས་ཕོ་ཉའི་ལྕག་གིས་བྲབ་པར་བྱའོ༔ ད་ལྟར་ལྡན་འབྲས་ག་རེ་ཡོན་
ཏན་འདི་དག་བླ་མ་ཡི་དམ་མཁའ་འགྲོའི་ཐུགས་རྗེ་ལས་བྱུང་བ་ཡིན་བཀའ་དྲིན་རེ་
ཆེ་སྙམ་པའི་དད་པ་དང་༔ གདུང་བ་དྲག་པོ་བསྐྱེད༔ དེས་བླ་མ་ཡི་དམ་མཁའ་འགྲོ་
ཆོས་སྐྱོང་སྲུང་མ་ཕོ་ཉ་ལས་མཁན་དང་བཅས་པས་ཐང་ལྷོད་མེད་པར་དགོངས་ཤིང་༔
བླ་མས་བྱིན་གྱིས་རློབ༔ ཡི་དམ་གྱིས་དངོས་གྲུབ་རྣམ་གཉིས་སྟེར༔ མཁའ་འགྲོས་
ཕྲིན་ལས་སྣ་ཚོགས་སྒྲུབ༔ དམ་ཅན་ཆོས་སྐྱོང་གིས་བར་ཆད་སེལ༔ ཕོ་ཉ་དྲེགས་བྱེད་
རྣམས་ཀྱིས་གནོད་བྱེད་དགྲ་བགེགས་སྒྲོལ༔ དབང་ཐོབ་ནས་ལུས་ངག་ཡིད་གསུམ་
སྨིན་པར་འགྱུར༔ གདམས་པ་རྣམས་ཀྱིས་རྒྱུད་གྲོལ་ཞིང་ འབྲས་བུ་སྐུ་ལྔ་ཡོངས་
རྫོགས་ཀྱི་ས་ལ་ལྷུན་གྱིས་གྲུབ་ནས་གཞན་དོན་ཕན་བདེ་བྱམས་སྙིང་རྗེ་བྱང་ཆུབ་ཀྱི་
སེམས་ནམ་ལངས་པའི་སྟེང་དུ༔ ཉི་མ་རྐྱེན་དང་བྲལ་བ་ཤར་བ་ལྟར་འཆརཿ༔ རང་
ཅག་སོ་སོ་སྐྱེ་བོ་ལས་མ་དག་པ་ཡང་། ཚེ་རབས་ཀྱི་ལས་ངན་སྡིག་སྒྲིབ༔ ཉམས་ཆགས་
ཐམས་ཅད་བྱང་ཞིང་དག་ནས་འཕགས་པའི་ཚོགས་དང་གཉིས་སུ་མེད་པར་འགྱུར་
བས་ལྷ་ཞལ་མཇལ་མ་མཇལ་གྱི་རྩིས་གདབ་དང་བྲལ་ཞིང་༔ གྲུབ་པ་བརྙེས་པ་ཞེས་
ས༔ འབྲས་བུ་བཅུད་དུ་དྲིལ་བ་ཞེས་ཟེར༔ གཞི་ཐོག་ཏུ་རྣམ་པར་གྲོལ་བ་ཞེས་ཟེར༔
རྣམ་པ་ཐམས་ཅད་མཁྱེན་པ་ཡེ་ཤེས་ཀྱི་ས་ལ་རྩོལ་མེད་ལྷུན་གྱིས་རྫོགས་པའོ༔
གཉིས་པ་ངན་པའི་རིམ་པ་ལ་ཡང་༔ བརྡ་ཕྱི་ནས་སྟོན་པ་དང་༔ རྟོགས་ནང་ནས་
243



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
འཆར་བ་སྟེ༔ ཕྱིའི་བདུད་ཀྱིས་བར་ཆད་བྱེད་པའི་བརྡ་ཕྱི་ནས་སྟོན་པ་དང་༔ ནང་
རང་དང་ལྷན་ཅིག་སྐྱེས་པའི་བདུད་ཀྱིས་བར་ཆད་བྱེད་པའི་བརྡ་ནང་ནས་སྟོན་པ་དང་༔
བར་གཉིས་འཛིན་གྱིས་བར་ཆད་བྱེད་པའི་བརྡ་བར་ནས་སྟོན་པ་དང་༔ དེ་རྣམས་ཀྱིས་
ཐོག་མར་བརྩམ་པའི་བརྡ་དང་༔ བར་དུ་བར་ཆད་བྱས་པའི་བརྡ་དང་༔ མཐར་བར་
ཆད་ཀྱིས་ཚུགས་ན༔ རྣལ་འབྱོར་པའི་ལུས་ངག་ཡིད་གསུམ་ལ་ཞུགས་པའི་བརྡ་ལས
དང་པོ་ཕྱིའི་བདུད་ཀྱི་བར་ཆད་བརྩམ་པའི་བརྡར༔ འདུ་འཛི་རྣམ་གཡེང་བྱེད་ལས་
སྣ་ཚོགས་པ་དྲན་ཅིང་༔ གཟུགས་སྣང་གི་ཆོ་འཕྲུལ་དུ་མ་སྟོན་པར་འགྱུར༔ བར་དུ་
བར་ཆད་ཕྱེད་པའི་བརྡར༔ བསོད་ནམས་སྐྱེ༔ ལོངས་སྤྱོད་འཕེལ༔ ཀུན་གྱིས་བཀུར་
བཀུར་འདྲ་བ་འོང་༔ མཐར་བར་ཆད་ཚུགས་པའི་བརྡར༔ ལུས་བྱ་བྱེད་མང་ཟིངས་
ཀྱིས་འགྲོ༔ ངག་ཅལ་ཅོལ་བཟང་ངན་གྱི་སྨྲ་བརྗོད་མང་ཟིངས་ཀྱིས་འགྲོ༔ ཡིད་སྤྲོ་
བ་དང་དགའ་བ་རྒྱུད་ལ་སྐྱེ་བར་འགྱུར་བ་ལ་སོགས་པ་རྣམ་པ་མང་པོ་འཆར༔ དེའི་
ཚེ་རྟགས་ལུས་ལ་ཤར་བས༔ ལུས་མདོག་ཧམ་སྐྱ་ཕག་གིས་འགྲོ༔ ངག་ལ་ཤར་བས་
གཞོག་རྫུན་དང་ བོད་ཁམས་མང་པོ་སྨྲ༔ ཡིད་ལ་ཤར་བས་གང་ལ་གང་ཡིད་མི་
ཆེས་ཤིང་བློ་རྩེ་གཉིས་སུ་འགྲོ་བར་འགྱུར་རོ༔ ནང་གི་བདུད་ཀྱི་བར་ཆད་ནང་ནས་
འབྱུང་བའི་ཐོག་མར་བར་ཆད་བརྩམ་པའི་བརྡརཿ གནས་གཅིག་ཏུ་མི་ཆགས་ཤིང་
སྡོད་སྙིང་མི་འདོད༔ བར་ཆད་བྱེད་པའི་བརྡར་རྣམ་ཤེས་བྱ་སྒྲོ་རླུང་གིས་བསྐྱོད་པ་ལྟར་
འགྱུར༔ མཐར་བར་ཆད་ཀྱིས་ཚུགས་པའི་བརྡར༔ རྣལ་འབྱོར་པའི་ལུས་གཟུགས་
སུས་མཐོང་ཡང་ཡིད་དུ་མི་འོང་བར་རྒྱ་གད་སྒྲོག༔ ངག་ལ་སུས་ཀྱང་བདེན་པར་མ་
བརྩི་ཞིང་བརྙས༔ ཡིད་ཡུལ་དུ་འདྲེ་བརླམས་ཀྱི་གཟུགས་བརྙན་བསམ་གྱིས་མི་ཁྱབ་
པ་མཐོང་བར་འགྱུར་བ་ལ་སོགས་ཀྱི་ཆོ་འཕྲུལ་དུ་མ་འབྱུང་༔ དེའི་ཚེ་རྟགས་ལུས་ལ་
ཤར་བསཿ ལུས་ལ་ནད་ཀྱི་རྣམ་པ་མང་པོ་འཇུག ངག་འཁྱལ་གཏམ་དང་ཅལ་ཅོལ་
244



སྔོན་འགྲོ་ཆོས་སྤྱོད་སོགས་ཀྱི་སྐོར།
དུ་སྨྲ༔ ཡིད་ཚིག་པ་ཟ་བ་དང་༔ སྐྱོ་བ་དང་༔ ཉོན་མོངས་པ་ཁ་རྒྱལ་དུ་འཆོར་བ་ལ་
སོགས་པའི་མི་རུང་བ་སྣ་ཚོགས་འབྱུང་ངོ་༔ བར་གཉིས་འཛིན་གྱི་བདུད་ཀྱིས་བར་
ཆད་བར་ནས་བརྩམ་པའི་བརྡརཿ བྱ་བ་ཐམས་ཅད་བྱས་པས་གྲགས་སམ་མ་གྲགས་
སམ་སྙམ་པ་ལ་སོགས་པའི་ཡིད་གཉིས་སུ་འགྲོ༔ བར་ཆད་བྱེད་པའི་བརྡརཿ གང་
ལ་ཡང་ཡིན་ནམ་མིན་ནམ་བཟང་ངམ་ངན་ནམ༔ སྙམ་པ་ལ་སོགས་པ་ཐེ་ཚོམ་ཟ་ཞིང་
ཡིད་མི་ཆེསཿ མཐར་བར་ཆད་ཀྱིས་ཚུགས་པའི་བརྡར༔ ང་རང་མ་ཡིན་པར་གཞན་
ཐམས་ཅད་ཁྱི་དང་འདྲ་སྙམ་པའི་ང་རྒྱལ་དང་རློམས་པ་སྐྱེ་ཞིང་༔ ལུས་རང་མཐོང་
བྱེད་ཅིང་བྱི་དོར་དང་རྒྱན་ཆ་ལ་བརྩོན༔ ངག་རང་མཐོང་གི་དབང་གིས་གཞན་ལ་
བཞད་གད་དང་ཁྱད་གསོད་སྒྲོགས༔ ཡིད་ངའོ་སྙམ་ཞིང་ཁེངས་པར་འགྱུར༔ དེའི་
ཚེ་རྟགས་ལུས་ལ་ཤར་བས༔ རང་གིས་རང་ལ་ཡིད་མི་ཆེས་པརཿ ག་རེ་ང་ཡི་ལུས་
འདི་སྔར་དང་མི་འདྲ་བ་ཞིག་ཐལ་སྙམ་ཞིང་༔ ལུས་ཀྱི་བཀྲག་མདངས་ཡལ་ནས་རྡུལ་
དང་དྲི་མ་ཆགས༔ ངག་དིག་ལྐུགས་དང་ཁ་ལྕེ་མི་བདེ་ཞིང་ཡོངས་ཀྱིས་ངན་ཁུང་དུ་
རྫུན་ཁུང་བྱེད༔ ཡིད་སྙིང་རླུང་དང་འཇིགས་སྐྲག་སྐྱེ་ཞིང་མྱ་ངན་དང་ཟུག་རྔུ་སྣ་ཚོགས་
འབྱུང་༔ མདོར་ན་བདུད་དང་བདུད་ཀྱི་རིགས་ཀྱི་ལྷ་རྣམས་ཀྱིས་རྣལ་འབྱོར་པ་ལ་
བར་ཆད་བརྩམ་པར་བྱས་ཏེ་བར་ཆད་ཀྱིས་ཚུགས་པའི་རྟགས རྣལ་འབྱོར་པའི་ལུས་
ངག་ཡིད་གསུམ་ལ་བསམ་གྱིས་མི་ཁྱབ་པ་འབྱུང་བ་དེ་དག་ཐམས་ཅད་ཤེས་པར་བྱ་
ཞིང་༔ ཁྱད་པར་དུ་ལུས་ངག་ཡིད་གསུམ་བླ་མེད་བྱང་ཆུབ་སྒྲུབ་པའི་ཕྱོགས་སུ་མི་
བརྩོན་པརཿ ལོག་པར་འཇིག་རྟེན་འཁྲུལ་པ་རྣམས་ལ་བརྩོན་པར་བྱེད་པའམ༔ བཏང་
སྙོམས་སུ་ལུས་པ་གང་བྱུང་བ་ཐམས་ཅད་བདུད་ཞུགས་པའི་རྟགས་ཡིན་པར་ཤེས་
པར་བྱའོ༔ གསུམ་པ་བཟང་ངན་སྤེལ་མར་འབྱུང་བ་ནི༔ བཟང་བཟང་འདྲ་ལ་ངན་
པ་དང་༔ ངན་ངན་འདྲ་ལ་བཟང་བ་དང་༔ བཟང་ངན་འཆོལ་བར་འབྱུང་བ་དང་གསུམ་
245



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ལས༔ བཟང་བཟང་འདྲ་ལ་ངན་པའི་རིགས་བདུད་རང་གི་བླ་མ་དང་ ཡི་དམ་དང་༔
མཁའ་འགྲོ་ཆོས་སྐྱོང་བརྫུས་ནས་ལུང་སྟོན་པ་དང་༔ བྱིན་རླབས་དབང་བསྐུར་བྱེད་
པ་དང་༔ དངོས་གྲུབ་སྟེར་བ་དང་༔ ཕྲིན་ལས་སྒྲུབ་པ་ལ་སོགས་རང་ལ་མགོན་སྐྱབས་
ཕན་འདོགས་བྱེད་ཅིང་ཆོས་འཆད་པའི་རྣམ་འགྱུར་དུ་མ་འབྱུང་སྟེ༔ དེའི་རྟགས་རྣལ་
འབྱོར་པའི་ལུས་ངག་ཡིད་གསུམ་ལ་འཆར་བ་ནི༔ ཐོག་མར་ལུས་ལ་གཟི་བྱིན་ཕེབས་
ཕེབས་འདྲ་བ་བྱུང་ཡང་རྗེས་ལ་ལུས་ཀྱི་བཀྲག་ཡལ༔ མདངས་ཤོར༔ ལུས་མི་བདེ་
ཞིང་ན་ཚ་ལ་སོགས་པ་འཇུག་པར་འགྱུར༔ ངག་ལའང་དང་པོ་བྱིན་རླབས་ཞུགས་
ཞུགས་འདྲ༔ ནུས་པ་འབར་འབར་འདྲ༔ སྙན་སྙན་བདེ་བདེ་ལྟར་འབྱུང་ཡང་༔ མི་
བརྟན་ཞིང་རྗེས་ལ་དག་པ་དང་༔ ལྐུགས་པ་དང་༔ འགགས་པ་དང་༔ ནུས་པ་ཡལ་
བ་ལ་སོགས་པའི་སྐྱོན་མང་དུ་འབྱུང་༔ སེམས་ལའང་ཐོག་མར་བདེ་བ་དང་གསལ་
བ མི་རྟོག་པ་སྐྱེ་སྐྱེ་འདྲ་བ༔ ཡིད་སྤྲོ་བ་དང་ངག་བདེ་བ་ལ་སོགས་པ་རྟོག་པ་ཕྲན་
བུ་སྐྱེ་ཞིང་སྙན་ངག་ཚིགས་བཅད་བརྩམ་སྙིང་འདོད་པ་ལ་སོགས་པ་དགའ་བྲོད་ཆེན་
པོ་རྒྱུད་ལ་སྐྱེ་ཞིང་༔ མཐར་མི་བརྟན་པར་སྙིང་མི་དགའ་བ་དང་༔ ཚིག་པ་ཟ་བ་དང་༔
འཇིགས་པ་དང་༔ སྐྱི་བུང་བྱེད་པ་དང་༔ བག་གྲང་བ་དང་༔ དགེ་སྦྱོར་བྱེད་སྙིང་མི་
འདོད་པ་དང་༔ གནས་གཞན་དུ་ཡང་ཡང་འཕོ་སྙིང་འདོད་པ་དང་༔ བརྩོན་འགྲུས་
ལོག་མིན་དུ་འཆོར་བ་དང་༔ གཡེང་བས་ཁྱེར་བ་དང་༔ བླ་མ་ཡི་དམ་མཁའ་འགྲོ་ལ་
ལོག་ལྟ་སྐྱེ་བ་དང་༔ གདམས་པ་ཟབ་མོ་ལ་ཡིད་མ་ཆེས་ཤིང་༔ ཐེ་ཚོམ་ཟ་བ་དང་༔
ཚུལ་མིན་གྱི་བྱ་བ་མང་པོ་བརྩམ་སྙིང་འདོད་པ་དང་༔ ཉོན་མོངས་སྲེད་པ་འཕེལ་ཞིང་
དུས་ཐམས་ཅད་དུ་གསོག་འཇོག་དང་འདོད་བློ་རྟ་ཁྱི་བུད་མེད་ཡིད་ལ་གདུང་བ་དང་༔
གླུ་གར་དང་རྩེ་བྲོ་བྱེད་སྙིང་འདོད་པ་དང་༔ བག་ཆགས་ངན་པའི་ཕྱོགས་སུ་འབྲང་བ་
ལ་སོགས་ལོག་པ་སྣ་ཚོགས་སེམས་པར་འགྱུར༔ མདོར་ན་དང་པོར་བཟང་བཟང་
246



སྔོན་འགྲོ་ཆོས་སྤྱོད་སོགས་ཀྱི་སྐོར།
ལེགས་ལེགས་འདྲ་བ་ལ༔ རྗེས་སུ་མ་ལེགས་པར་གྱུར་པ་ཐམས་ཅད་བཟང་བཟང་
འདྲ་ལ་ངན་པའོ༔ ངན་ངན་འདྲ་ལ་བཟང་བ་ནི༔ རྣལ་འབྱོར་པ་ལུས་ངག་ཡིད་གསུམ་
དགེ་བའི་ཕྱོགས་ཀྱི་བྱ་བ་ལ་འབད་པསཿ ཚེ་རབས་ཀྱི་ལས་ངན་བག་ཆགས་རྟོག་
སྒྲིབ་ཐམས་ཅད་བསླངས་ཏེ༔ དཔེར་ན་ཇིང་རྙོག་མ་ཅན་དྭངས་པ་ལ་རྐྱེན་གྱིས་དཀྲུག་
པས༔ རྙོག་མ་ལངས་པ་ལྟར་ལུས་ངག་ཡིད་གསུམ་གྱི་རྒྱུད་ལ་མི་བདེ་ཞིང་༔ འཁྲུགས་
ནས་ཟུག་ངུ་དཔག་ཏུ་མེད་པ་འབྱུང་༔ ཕྱི་ནས་ཀྱང་དབང་པོ་ལྔའི་སྤྱོད་ཡུལ་དུ་མི་
འདོད་པའི་རྐྱེན་དུ་མ་སློང་བར་འགྱུར་ཞིང་༔ རྗེས་ལ་རིམ་གྱིས་མི་བདེ་བའི་ཟུག་རྔུ་
ཐམས་ཅད་སངས་ནས༔ ལུས་ངག་ཡིད་གསུམ་ངལ་སོས་པ་བཞིན་བདེ་འབོལ་གྱིས་
འགྲོ་ཞིང་༔ དགེ་སྦྱོར་འཕེལ རྫིང་དྭངས་སྙིགས་འབྱེད་པ་ལྟར་ལུས་ངག་ཡིད་གསུམ་
གྱི་རྒྱུད་དངས་སངས་ཀྱིས་སོང་ནས་དགེ་སྦྱོར་གྱི་སྐྱེད་འཕེལ་ཆེར་རྒྱས་པ༔ ཟླ་བ་
ཚེས་པ་ལྟར་འབྱུང་བར་འགྱུར་ཏེ༔ མདོར་ན་ཐོག་མར་ངན་སྡུག་མང་དུ་བྱུང་ཡང་
རྗེས་ལ་བདེ་ལེགས་ཀྱི་ཡོན་ཏན་སྐྱེས་པ་ནི༔ ངན་ངན་འདྲ་ལ་བཟང་བའོ༔ བཟང་
ངན་འཆོལ་བར་འབྱུང་བ་ལ་ངེས་ངེས་མེད་ཅིང་བསམ་གྱིས་མི་ཁྱབ་པར་ཤེས་པར་
བྱ་ཞིང་༔ མདོར་ན༔ འཇམ་དཔལ་རྣམ་པར་འཕྲུལ་པའི་མདོ་ལས༔ ལྷའི་བུ་མང་པོས
འཇམ་དཔལ་གཞོན་ནུར་གྱུར་པ་ལ་སྨྲས་པ༔ འཇམ་དཔལ་བྱང་ཆུབ་སེམས་དཔའ་
རྣམས་ཀྱི་བདུད་ཀྱི་ལས་གང་ཡིན༔ འཇམ་དཔལ་གྱིས་སྨྲས་པ༔ ལྷའི་བུ་ཅི་ཙམ་དུ་
ལས་རྣམས་འབྱུང་བ་དེ་ཙམ་དུ༔ བདུད་ཀྱི་ལས་སོ༔ ཅི་ཙམ་དུ་སྨོན་པ་དང་༔ ལོག་
པར་འཛིན་པ་དང་༔ མཆོག་ཏུ་འཛིན་པ་དང་༔ འདོད་པར་འཛིན་པ་འདོད་པ་དང་༔
འདུ་ཤེས་དང་ རློམས་སེམས་པ་དང་༔ ཅི་ཙམ་དུ་ཡོངས་སུ་རྟོག་པ་དེ་ཙམ་དུ་བདུད་
ཀྱི་ལས་སོ༔ ལྷའི་བུ་གཞན་ཡང་ བྱང་ཆུབ་སེམས་ལ་མངོན་པར་ཞེན་པའང་བདུད་
ཀྱི་ལས་སོ༔ དེ་བཞིན་དུ་སྦྱིན་པའི་སེམས་དང་༔ ཚུལ་ཁྲིམས་ཀྱི་སེམས་དང་༔ བཟོད་
247



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པའི་སེམས་དང་༔ བརྩོན་འགྲུས་ཀྱི་སེམས་དང་༔ བསམ་གཏན་གྱི་སེམས་དང་༔
ཤེས་རབ་ཀྱི་སེམས་དང་༔ དེ་རྣམས་ལ་མངོན་པར་ཞེན་ན་ཡང་བདུད་ཀྱི་ལས་སོ༔ ལྷའི་
བུས་སྨྲས་པ༔ འཇམ་དཔལ་བདུད་ཀྱི་ལས་གང་ལས་བྱུང་༔ སྨྲས་པ༔ ལྷའི་བུ་བདུད་
ཀྱི་ལས་ནི་བརྩོན་པ་ལས་བྱུང་ངོ་༔ དེ་ཅིའི་ཕྱིར་ཞེ་ན༔ བརྩོན་པས་བདུད་ཀྱི་གླག་
ཚོལ་ཏེ༔ མི་བརྩོན་པ་ལ་བདུད་ཀྱི་ཅི་ཞིག་བྱ་བར་འགྱུར་ཏེ༔ དེ་ཉིད་བདུད་ཀྱི་ལས་
ཡིན་ནོ༔ ལྷའི་བུས་སྨྲས་པ༔ འཇམ་དཔལ་བྱང་ཆུབ་སེམས་དཔའ་ཅི་ལྟར་ན་བརྩོན་
པ་ཡིན༔ འཇམ་དཔལ་གྱིས་སྨྲས་པ༔ ལྷའི་བུ་ཅི་ཙམ་དུ་གཉིས་ལ་སྦྱོར་བ༔ དེ་ཙམ་
དུ་བརྩོན་པ་ལ་མ་ཡིན་ཏེ༔ འཇིག་རྟེན་དུ་གནས་པ་ནི་གཉིས་ལས་སྦྱོར་རོ༔ ལྷའི་བུ༔
བརྩོན་པ་ནི་སྦྱོར་བ་ལ་ཡང་དག་པར་སྦྱོར་བ་མེད་པ་སྤྲོས་པ་མེད་པའི་ཚིག་བླ་དགས་
སོ༔ ལྷའི་བུ་གང་ན་དམིགས་པ་ལ་མི་སྦྱོར་བ་དང་༔ གཟུགས་ལ་མི་སྦྱོར་བ་ལ་སོགས་
པ་ནི༔ སྦྱོར་བ་ཡང་དག་པའོ༔ ཞེས་འབྱུང་ངོ་༔ རྣལ་འབྱོར་པ་ལ་བདུད་ཞུགས་པའི་
རྟགསཿ རྐྱེན་མེད་པར་སྔར་དང་མི་འདྲ་ཞིང་༔ ལུས་ངག་ཡིད་གསུམ་བྱེར་དུབ་སྐྱེན༔
དྲན་པ་ཉམས་ཤིང་གཏི་མུག་ཆེར་འཐིབ༔ ན་ཚ་རྒྱས་ཤིང་ཁམས་འཁྲུག འཆི་བར་
སྙམས་ཤིང་ལྕེབ་སྙིང་འདོད༔ ཉོན་མོངས་དུག་ལྔ་རྒྱས་ཤིང་བྱང་ཆུབ་ཀྱི་སེམས་ཉམས
དགེ་ཕྱོགས་ཀྱི་བརྩོན་འགྲུས་སྡུག་བསྔལ་མི་བཟོད༔ གཡེང་བའི་སེམས་འཇིག་རྟེན་
ཆོས་བརྒྱད་ཀྱི་རྗེས་སུ་འབྲང་༔ ཐེག་པ་ཆེན་པོའི་ཕྱོགས་ལ་སེམས་ཞུམ་པ་དང་༔ སྐྱིད་
ལུག་པར་སྱཱ༔ ཉོན་མོངས་པ་ལ་དགང་གཤོང་ཡར་དྲུས་མང་དུ་བྱེད༔ མངོན་ཤེས་
དང་ལྷ་མཐོང་འདྲེ་མཐོང་ལ་སོགས་པའི་མུ་ཅོར་སྨུ༔ ཡི་དམ་ལྷའི་ཞལ་མཐོང་ཞིང་
ལུང་བསྟན་ཐོབ་ཅེས་ཟེར་ཞིང་༔ མི་རྟག་དང་མངོན་ཤེས་ལ་སོགས་པ་ཆོ་འཕྲུལ་མང་
པོ་སྟོན༔ བྱིན་རླབས་ཕེབས་ཡེ་ཤེས་པ་ཞུགས་ཟེར་ནས་སྤོབས་པ་སྐྱེ༔ གཟིང་བསྟོད༔
སླུ་བྱེད་ཀྱི་བྱ་བ་མང་པོ་ལ་མཁས་ཤིང་༔ འགྲོ་བ་མང་པོ་བསྡུས་ནས་དབང་པོ་དཀྲུག༔
248



སྔོན་འགྲོ་ཆོས་སྤྱོད་སོགས་ཀྱི་སྐོར།
ཆེ་བརྫུ་དང་ཇོ་བརྫུ་ལ་མཁས་ཏེ༔ འགྲོ་བ་མང་པོ་ལམ་ལོག་ལ་སྦྱོར་བར་བྱེད་ཅིང་༔
དབང་ཕྱུག་ཆེན་པོས་གཟིར་ཏེ་འདོད་ཆགས་ཀྱིས་དྲེགས་པར་བྱེད་པ་དང་༔ ཁྱབ་
འཇུག་གིས་གཟིར་ཏེ་ཞེ་སྡང་གིས་རྨོངས་པར་བྱེད་པ་དང་༔ ཚངས་པས་གཟིར་ཏེ་
གཏི་མུག་གིས་ཀུན་ཏུ་རྨོངས་པར་བྱེད་པ་དང་༔ བརྒྱ་བྱིན་གྱིས་གཟིར་ཏེ་ང་རྒྱལ་གྱིས་
བརྒྱལ་བར་བྱེད་པ་དང་༔ བྱི་ན་ཡ་གས་གཟིར་ཏེ་ཕྲག་དོག་གིས་སེམས་མྱོས་པར་
བྱེད་ཅིང་༔ འཐིབ་པར་བྱེད་པ་དང་༔ གཡེང་བར་བྱེད་པ་དང་༔ རབ་ཏུ་ཆགས་པར་
བྱེད་པ་དང་༔ འདུ་ཤེས་ལྡོག་པ་རྣམས་ལ་སྦྱོར་རོ༔ གཞན་ཡང་བདུད་ཀྱི་རྣམ་གྲངས་
ལ་བསམ་གྱིས་མི་ཁྱབ་ཀྱང་༔ བསྡུས་པ་རྣམ་གྲངས་སུམ་ཅུ་ལས་དུག་ལྔ་སློང་རྒྱས་
པས་ཉོན་མོངས་པའི་བདུད༔ ཟག་པ་དང་བཅས་པ་ཕུང་པོའི་བདུད༔ ནད་དང་གནོད་
པ༔ གདོན་བགེགས་བྱེད་པ་ལྷའི་བུའི་བདུད༔ དུས་མ་ཡིན་པར་འཆི་བའི་རྐྱེན་བྱེད་
པ་འཆི་བདག་གི་བདུད༔ འཁོར་བ་གཏིང་མཐའ་མེད་པར་ཁྱེར་བ་འདོད་ཆགས་ཆུ་
ལྟར་བྲུག་པའི་བདུད་དང་༔ རང་རྒྱུད་སྲེག་པར་བྱེད་པ་ཞེ་སྡང་མེ་ལྟར་འབར་བའི་
བདུད་དང་༔ ཆོས་ཉིད་ཀྱི་དོན་མི་མཐོང་བར་བྱེད་པ་གཏི་མུག་མུན་ལྟར་འཐིབ་པའི་
བདུད་དང་༔ རང་རྒྱུད་རེངས་པར་བྱེད་པ་ང་རྒྱལ་རི་ལྟར་སྤུངས་པའི་བདུད༔ འཆིང་
བས་མི་གྲོལ་བ་ཕྲག་དོག་བདོས་བཏགས་ལྕགས་སྒྲོག་ལྟ་བུའི་བདུད༔ སེམས་གཡེང་
ཞིང་རྒྱུད་འཁྲུག་པ་རྣམ་རྟོག་རླུང་དམར་འཚུབ་བའི་བདུད༔ ཕྱུང་བར་དཀའ་ལ་གནོད་
པ་ཆེ་བ་ཐེ་ཚོམ་ཟུག་ངུའི་བདུད༔ ལམ་ལོག་པར་ཁྲིད་པ་ལྟ་བ་མདུད་བཅིངས་ཀྱི་བདུད༔
འཇུར་གེགས་ཆགས་པས་བཅིངས་པ་སྦྱིན་པ་ལོངས་སྤྱོད་ཀྱི་བདུད༔ དཀའ་ཐུབ་
དྲེགས་པས་བཅིངས་པ་ཚུལ་ཁྲིམས་ངལ་དུབ་ཀྱི་བདུདཿ རྐྱེན་བསྐུལ་ལས་སུ་སོང་
བ་བཟོད་པ་བརྟུལ་ཞུགས་ཀྱི་བདུད༔ ཧ་ཅང་དུབ་དྲག་པ་བརྩོན་འགྲུས་མཐར་ལྷུང་
གི་བདུད༔ བསམ་གཏན་གྱི་རོ་ལ་ཆགས་པ་བསམ་གཏན་མངོན་ཞེན་གྱི་བདུད༔ བློ་
249



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཤོའི་གཉེན་པོར་མ་སོང་བར་ཤེས་རབ་དུག་རྒྱས་ཀྱི་བདུད༔ རང་རྒྱུད་ཁེངས་པོར་
སོང་པ་དད་པ་མ་གྲོལ་བའི་བདུད༔ ཁ་ཆོས་སུ་སོང་བ་སྙིང་རྗེ་ལམ་ཤོར་གྱི་བདུད༔
ཚེ་སྔ་མ་ནས་ལན་ཆགས་པ་ལས་ཀྱིས་འབྲེལ་བའི་བདུད༔ དགེ་བ་མི་འཕེལ་བར་
བྱེད་པ་གནས་ཀྱི་འབྲེལ་པའི་བདུད༔ ལྟ་སྤྱོད་མི་མཐུན་པ་ཆོས་ཀྱིས་འབྲེལ་པའི་བདུད༔
ལས་མ་དག་པ་སྨོན་ལམ་གྱིས་འབྲེལ་བའི་བདུད༔ ཅི་བྱས་ཀྱང་བླ་མེད་ཀྱི་ཆོས་དང་
འགལ་བ་རིགས་ཀྱིས་བསླུ་བའི་བདུད༔ ཅི་ཡོད་ཀྱང་བར་ཆད་དུ་སོང་བའི་ལོངས་
སྤྱོད་ཀྱིས་བསླུས་པའི་བདུད༔ བཟོ་གནས་ལ་བརྩོན་ཅིང་སྨྲ་ལྕེ་བདེ་བ་ཤེས་པས་བསླུས་
པའི་བདུད༔ ཆགས་སྡང་གི་རྒྱུར་གྱུར་པ་གཉེན་བཤེས་ཉེ་དུ་འབྲེལ་པས་བསླུས་པའི་
བདུད༔ གཡེང་བརྒྱས་པ་འཇིག་རྟེན་ཆོས་བརྒྱད་ཀྱིས་བསླུས་པའི་བདུད༔ ཞེ་འདོད་
ཁོང་དུ་བཅུག་པ་གཡོ་སྒྱུ་ཟོལ་ཁྲམ་གྱི་བདུད་ལ་འདུས་སོ༔ བདུད་དེ་རྣམས་རྣལ་
འབྱོར་བའི་ལུས་ངག་ཡིད་གསུམ་གྱི་རྒྱུད་ལ་ཞེན་ནམ༔ མ་ཞེན་ལེགས་པར་དཔྱད་
ཅིང་བརྟགས་ལ༔ གསང་སྔགས་ཐབས་ལམ་ཟབ་མོའི་རྒྱབ་ཀྱིས་དབྱུང་བར་བྱའོ༔
དེ་ལྟར་བཟང་ངན་གྱི་བརྡ་ལ་ལྟ་ཞིང་རང་རང་གི་ལུས་ངག་ཡིད་གསུམ་ལ་བརྟགས་
པསཿ གང་བྱས་ལམ་དུ་འགྲོ༔ གནད་ཤེས༔ དྲོད་ཚད་ཟིན༔ ལས་ཁ་བསྒྱུར་གྱི་ས་
མཚམས་ཕྱེད་ཅིང་༔ ཕྲིན་ལས་གང་བརྩམས་ཁ་མི་འགྱང་བར་མྱུར་དུ་འགྲུབ་པ་ལ་
སོགས་པའི་དགོས་ཆེད་མང་བའི་ཕྱིར༔ ཕྱི་ནང་གི་བར་རྟགས་ལ་མཁས་པར་བྱའོ༔
འདིར་མ་སྨོས་ཤིང་༔ ཐེག་པ་ཆེན་པོ་གཞན་རྣམས་ནས་འབྱུང་བའི་བརྡ་རྟགསཿ གང་
དང་གང་ལའང་དཔྱད་དེ་ཤེས་ཤིང་མཁས་པར་བྱེད་པ་གལ་ཆེའོ༔ གསང་སྔགས་
སྨིན་གྲོལ་བསྐྱེད་རྫོགས་ལམ་གྱི་ཆ་རྐྱེན་བརྡ་རྟགས་ཀྱི་རིམ་པ་རྣམ་འབྱེད་རྒྱན་གྱི་
འཁོར་ལོ་ཞེས་བྱ་བ༔ ད་ལྟ་མངའ་བདག་ཡབ་སྲས་དང་༔ མ་འོངས་རྗེས་འཇུག་རྣམས་
ཀྱི་དོན་དུ༔ ཨུ་རྒྱན་པདྨ་འབྱུང་གནས་ཀྱིས་མཛད་པ་ལ༔ བདག་འདྲ་བློ་དམན་མཚོ་
250



སྔོན་འགྲོ་ཆོས་སྤྱོད་སོགས་ཀྱི་སྐོར།
རྒྱལ་གྱིས་ཟིན་རིས་སུ་བཏབ་ནསཿ གཏེར་དུ་སྦས་པ་འདི༔ ཕྱི་རབས་ལས་འཕྲོ་ཅན་
དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ སྦས་རྒྱ༔ གཏེར་རྒྱ༔ གཏད་རྒྱ༔ དྷ་ཐིམ
སངས་རྒྱས་གླིང་པའི་གཏེར་མ་ལགས་སོ༔ ༔
251



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཨོྃ༔ བླ་མ་དགོངས་པ་འདུས་པ་ལས༔ ཆོས་སྤྱོད་ཉམས་
ལེན་དམར་ཁྲིད་མེ་ལོང་ཕྲེང་བ་ནོར་བུའི་
མདོ་འཛིན་ཞེས་བྱ་བ་
བཞུགས་སོ༔
ཨཾ༔ ༔བགྲགྲསླཡའཁྲུག༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ ཚེ་རབས་མང་པོའི་གོང་ནས་
ཚོགས་བསགས་ཤིང་༔ ལས་དང་སྐལ་བར་ལྡན་པའི་སྐྱེས་བུ་མཆོག༔ ཚེ་རབས་དལ་
འབྱོར་བསྭོ་བརྒྱད་ལྡན་ནས་ཀྱང་༔ གསང་སྔགས་གསེབ་ལམ་ཟབ་མོའི་སྒོར་ཞུགས་
ནསཿ ཚེ་གཅིག་ལུས་གཅིག་སངས་རྒྱས་སྒྲུབ་འདོད་རྣམས༔ དྲན་སེམས་བཟུང་ནས་
འདི་ལྟར་ཆོས་སྤྱོད་ཀྱི༔ ཉམས་སུ་བླང་བྱ་ཉིན་ཞག་ཕྲུགས་གཅིག་ལཿ ནང་ནུབ་སྔ་
དྲོ་ཕྱི་དྲོ་གུང་གཉིས་དང་༔ སྲོད་དང་ཐོ་རེངས་དེ་ལྟར་དུས་བརྒྱད་ཚེ༔ སྔོན་དུ་འགྲོ་
བ་མི་རྟག་བྱམས་སེམས་བསྒོམ༔ ཚེ་འདིར་ལོང་མེད་ཅིས་ཀྱང་འཆི་བར་ངེས༔ འཆི་
ཚེ་འདུས་བྱས་ཟང་ཟིང་གང་དང་གང་༔ ཕ་མ་ལ་སོགས་ཉེ་འབྲེལ་གང་གིས་ཀྱང་༔
ཕན་པར་མི་འགྱུར་སླར་ཡང་གདོས་ཐག་རྒྱུ༔ དེ་ཕྱིར་གང་ལའང་མངོན་ཞེན་སྤངས་
བྱས་ཏེ༔ གཅིག་པུར་དབེན་པའི་གནས་སུ་སོང་བྱས་ལཿ ལུས་ངག་ཡིད་གསུམ་རྣམ་
གཡེང་འདུ་འཛི་བསྐྱུངས༔ ནམ་མཁའི་མཐའ་ཁྱབ་འགྲོ་བ་མ་ལུས་ཀུན༔ བདག་གི་
ཕ་མར་མ་གྱུར་གང་ཡང་མེད༔ སེམས་ཅན་སྙིང་རྗེའི་ཡུལ་ཀུན་བློ་ཡིས་བཟུང་༔ བདག་
གཞན་འགྲོ་བ་མ་ལུས་ཐམས་ཅད་ཀྱི༔ མཆོག་གསུམ་སྐྱབས་འགྲོ་དད་པ་མོས་གུས་
བསྐྱེད༔ ཕྱག་འཚལ་མཆོད་སོགས་ཡན་ལག་བདུན་པ་འབུལ༔ དངོས་གཞིའི་དུས་
སུ་བཏང་སྙོམ་ལེ་ལོ་སྤང་༔ བརྩོན་འགྲུས་དྲག་པོས་འདུན་སེམས་ལེགས་བཏང་ཞིང་༔
252



སྔོན་འགྲོ་ཆོས་སྤྱོད་སོགས་ཀྱི་སྐོར།
འཁྲུལ་པ་མེད་པ་གོ་རིམ་ཚུལ་བཞིན་སྤྱད༔ ལུས་ངག་ཡིད་ཀྱི་བྱེད་སྤྱོད་གང་ལ་ཡང་
རང་འདོད་རློམ་པ་ཁེ་གྲགས་འགྲན་སེམས་སོགསཿ མངོན་པའི་ང་རྒྱལ་བྱ་བློ་སྡུག་
ཡུས་སྤང་ ངེས་པར་སྙིང་ནས་གཞན་དོན་བློས་བསྐྱེད་འབད༔ རྗེས་ལ་དམིགས་མེད་
འཁོར་གསུམ་རྒྱ་ཡིས་གདབ༔ བྱས་སམ་རྐང་གྲངས་ངོམས་དང་ཆོག་སེམས་མེད༔
དུབ་དང་ངལ་བསོ་རེས་འཇོག་ཐང་ལྷོད་སོགསཿ ཚོད་ཡོད་ལོང་ཡོད་ཕྱི་དུས་ཀྱང་ཚག་
སྤང་༔ བསྔོ་བ་སྨོན་ལམ་བདལ་ཁྱབ་ངང་ལ་བཞག༔ ཀུན་ལ་ཐོག་མར་སེམས་བསྐྱེད་
རྩི་ཡིས་བཟུང་༔ བར་དུ་ལོང་མེད་བརྩོན་འགྲུས་ལྕག་གིས་བྲབ༔ ཐ་མར་དམིགས་
མེད་ཡང་དག་རྒྱ་ཡིས་གདབ༔ ཐོག་མཐའ་བར་གྱི་འདུན་བསམ་གནད་ཆེ་བས༔
མངོན་པར་ཞེན་པའི་འཆིང་བ་མ་ཞུགས་གཅེས༔ དང་པོར་ཐོ་རེངས་སྐྱ་རངས་ཤར་བའི་
ཚེ༔ གཉིད་སད་སྐྲག་སྔངས་འཆི་བསམ་རྐྱེན་གྱིས་བསྐུལ༔ ལུས་ཀྱི་གནད་བཅོས་
དྲན་བསམ་འདུན་པ་གཏད༔ རླུང་རོ་དབྱུང་ཞིང་ལུས་ངག་ཡིད་གསུམ་པོ༔ གདམས་
པ་བཞིན་དུ་བྱིན་རླབས་རབ་གནས་བྱ༔ སྤྱི་བོའི་གཙུག་གམ་མདུན་གྱི་ནམ་མཁའ་ལ༔
ཕྱོགས་བཅུའི་རྒྱལ་བ་སྲས་འཁོར་བཅས་པ་དང་༔ བླ་མ་ཡི་དམ་མཁའ་འགྲོའི་ཚོགས་
རྣམས་ཀུན༔ དམ་ཚིག་ཡེ་ཤེས་དབྱེར་མེད་གཞུང་བཞིན་བསྐྱེད༔ དེ་ལ་དད་པ་མོས་
གུས་གདུང་ཤུགས་ཀྱིས༔ མཆི་མ་ཀླག་ཅིང་གསོལ་གདབ་མཎྜལ་ཕུལཿ བདག་ཉིད་
རྡོ་རྗེ་སེམས་དཔར་གསལ་གདབ་ལ༔ ཡི་གེ་བརྒྱ་པ་ལ་སོགས་རྒྱུན་བཤགས་བྱ༔ དེ་
ནས་རྣལ་འབྱོར་རབ་ཀྱིས་ངང་ལ་བཞག འབྲིང་པོས་ཡི་དམ་ལྷ་བསྒོམ་བཟླས་པ་
བྱ༔ ཐ་མ་རྣམས་ཀྱིས་ཁ་ཐོན་གང་ཤེས་འབད༔ བྱེར་ཞིང་འཐོར་ན་རིག་པ་སྙིང་ཀར་
གཏད༔ རྨུག་ཅིང་འཐིབ་ན་རྟེན་མེད་མཁའ་ལ་སྤུར གནད་དང་ལྡན་རྣམས་གང་
ཡིན་ལམ་རྩལ་སྦྱང་༔ དེ་ནས་ནམ་ལངས་ཉི་རྩེའི་བར་དག་ཏུ མདོ་སྡེ་ལུགས་བཞིན་
ཆོས་སྤྱོད་གང་རིགས་བྱ༔ སྤྱོད་ལམ་གཙང་སྦྲ་ཁ་ལག་གདོང་སོགས་བཀྲུ༔ ཉེ་རེག་
253



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
འཐོར་འཐུང་བྱ་དང་སྐྱོན་རྣམས་བསལ༔ ལུས་ཚགས་ཕ་རོལ་ཕྱིན་དྲུག་ཆ་མཐུན་སྤྱད༔
གསང་སྔགས་སྤྱོད་པའི་སྐབས་རྣམས་མ་གཏོགས་པ༔ ཁ་ཟས་བཏུང་བ་ཤ་དང་སྒོག་
ཆང་སྤང་༔ བཟའ་བའི་རྣལ་འབྱོར་ཀྲི་ཡའི་ལུགས་དང་བསྟུན༔ དེ་ནས་སྔ་དྲོའི་ཆ་
ལ་བབ་པའི་དུས༔ ལུས་ཀྱི་སྤྱོད་ལམ་ཚ་ཚ་བསྐོར་བ་དང་༔ དཀར་ཕྱོགས་གཞི་བདག་
ཀླུ་གཏོར་ལ་སོགས་པའི༔ གཙང་མའི་རིགས་ཀྱི་གཏོར་མ་དག་ལ་འབད༔ ཐེག་ཆེན་
སྤྱོད་ལམ་འཁྲུལ་འཁོར་ལ་སོགས་པའི༔ གསང་སྔགས་སྤྱོད་ཚུལ་གང་རིགས་གཞུང་
དང་བསྟུན༔ ངག་གི་བརྗོད་པ་རྣམས་ཀྱང་དེ་དང་བསྟུན༔ ཡིད་ནི་མཉམ་པར་བཞག་
གམ་དེ་ལས་གཞན༔ གང་ལ་གང་རིགས་ལུས་ངག་ཆ་དང་བསྟུན༔ བཟོ་གནས་ལ་
སོགས་རིགས་གནས་དུས་དེར་སྤྱད༔ ཕྱི་ནང་དུས་ཀྱི་རྟེན་འབྲེལ་ཆ་རྣམས་བསྒྲིག༔
ཉི་མ་གུང་གི་ཆ་ལ་བབ་པའི་ཚེ༔ གང་ཡང་མི་བརྩམ་ལུས་ངག་ཟོ་གློད་ཅིང་༔ ཁྲེགས་
ཆོད་ཀ་དག་ཀློང་ཡངས་འབུམས་ཡུག་བདལ༔ དྲན་བསམ་འཛིན་མེད་མཉམ་ཡངས་
ལྷུག་པར་བཞག༔ དགོང་མོའི་གྲིབ་སོ་ཐང་ལ་ལྷུང་བའི་ཚེ༔ བློ་སྣ་བསྟུངས་ཤིང་མི་
རྟག་རྒྱུད་ལ་བསྐྱེད༔ གང་ལའང་སྙིང་པོ་མེད་བསམ་བྱ་བྱེད་བསྐྱུང་༔ སྐྱེས་བུ་རབ་
རྣམས་ཅེར་མི་དགོངས་པར་བཞག༔ འབྲིང་པོས་གསང་སྔགས་ཐབས་ཀྱི་སྤྱོད་པ་སྐྱོང་༔
ཐ་མ་རྣམས་ཀྱིས་དཀྱིལ་འཁོར་བྲི་ལ་སོགསཿ གཏོར་མ་རྒྱུན་བཤགས་གསང་སྔགས་
ལག་ལེན་ཚུལ༔ སྦྱིན་སྲེག་བྱ་སོགས་རང་རང་ཚུལ་ལུགས་བསྟུན༔ གསང་སྔགས་
གྱེར་སྒོམ་ཐབས་ཀྱི་ཁྱད་པར་རྣམས༔ དུས་དེར་སྟོབས་ཆེན་བློ་ཡིས་འབད་པར་རིགས
ནུབ་མོ་ཉི་མ་དམར་ཐག་འདྲིལ་བའི་དུས༔ ཟབ་མོ་སྦྱོར་སྒྲོལ་ཚོགས་ཀྱི་བྱ་བ་རྣམས༔
བླ་མེད་སྔགས་སྤྱོད་བཟའ་བཏུང་ལོངས་སྤྱོད་ཀྱང་༔ གཞན་ནས་འབྱུང་ལྟར་ཟས་ཀྱི་
རྣམ་འབྱོར་བྱ༔ འོན་ཀྱང་གང་ཟག་རབ་འབྲིང་ཐ་མའི་བློས༔ གང་ལ་གང་འོས་སོ་
སོའི་སྣང་ཚུལ་བསྟུན༔ མདོ་སྔགས་གཞུང་དང་མ་འགལ་བློ་ཡིས་བླང་༔ གཟུ་ལུམ་
254



སྔོན་འགྲོ་ཆོས་སྤྱོད་སོགས་ཀྱི་སྐོར།
རང་བཟོ་ལམ་ལ་འགྲོ་མི་སྲིད༔ ཐེག་དགུའི་ལམ་ཞུགས་ལུང་དང་མི་འགལ་གཅེས༔
གལ་ཏེ་འགལ་ན་ཟབ་མོའི་གནད་འཆུག་ཅིང་༔ ཉེ་འདོད་རིང་བསྐོར་བསྐལ་པར་
འབྲས་མི་སྨིན༔ ལུས་ངག་ངལ་བ་དོན་མེད་མནར་བའི་རྒྱུ༔ དེ་ཕྱིར་མདོ་རྒྱུད་མན་ངག་
ཟབ་མོའི་དོན༔ མཁས་གྲུབ་རྣམས་ཀྱི་མཛད་སྲོལ་རྗེས་འབྲངས་ཤིང་༔ འཁྱོག་མེད་
ལམ་ལ་འགྲོ་བ་རང་དབང་ཆེ༔ དེ་ལས་ལོག་རྣམས་བདུད་ཀྱིས་བསླུས་པ་ཡི༔ མན་
ངག་གཅིག་དྲིལ་བྱེད་པའི་གང་ཟག་རྣམསཿ འདི་ཁྱུར་མ་ཚུད་གཅིག་དྲིལ་མཐའ་རུ་
དབྱུང་༔ དེ་འབྲས་མྱུར་ཐོབ་དོན་ལ་མ་འཆུག་གཅེས༔ དེ་ནས་སྲོད་ཀྱི་ཆ་ལ་བབ་པའི་
ཚེ༔ དཀྱིལ་འཁོར་གསུམ་གསལ་ལྷ་བསྙེན་བསྒྲུབ་བྱ་ཞིང་༔ སྨན་རག་གཏོར་མ་བླ་
མེད་སྤྱོད་ཚུལ་འབུལ༔ གང་ཟག་རབ་རྣམས་ཟབ་ལམ་པྲ་ཁྲིད་སྦྱང་༔ འབྲིང་པོས་
ལྷ་སྔགས་དམིགས་པའི་འཁྲུལ་འཁོར་བྱ༔ ཐ་མ་རྣམས་ཀྱིས་ལམ་རྩལ་སྦྱང་བའི་ཐབས
བསྐྱེད་རྫོགས་གང་ལ་གོམས་པ་དེ་ལ་འབད༔ ལ་བཟླ་གནད་གཟིར་ཐེ་ཚོམ་གང་
ཡོད་བཅད༔ ནམ་གུང་དུས་དེར་རིག་པ་སྙིང་གར་གཏད༔ རྨི་ལམ་བཟུང་སོགས་
འོད་གསལ་དྲོད་ཚད་བཟུང་༔ ནམ་སད་དྲན་གསལ་སྤྲུལ་བསྒྱུར་སྒྱུ་ལུས་སྦྱང་༔ བར་
དོ་སྦྱང་འདོད་གནད་དང་ལྡན་པར་གཟིར༔ དེ་ལྟར་ཐུན་བརྒྱད་ཐུན་གྱི་བར་མཚམས་
སུ༔ དམ་བཅའ་ལ་སོགས་ཆོས་སྤྱོད་བཅུ་རྣམས་འབད༔ མདོར་ན་དུས་དང་རྣམ་པ་
ཐམས་ཅད་དུ༔ རྣལ་འབྱོར་སྤྱོད་ཡུལ་ལུས་ངག་ཡིད་གསུམ་པོ༔ ཐ་མལ་མ་ཡིན་ཐེག་
པ་རིམ་དགུ་ཡི༔ རབ་འབྲིང་ཐ་སོགས་རང་རང་ཚོད་སྦྱར་བས༔ བྱང་ཆུབ་བསྒྲུབ་
པའི་ལམ་ལ་བརྩོན་པར་ཞུགས༔ དེ་ཡང་ཐོག་མར་བསླབ་བྱ་བླ་མ་བསྟེན༔ བར་དུ་
ཉམས་ལེན་གྲོགས་མཆེད་མིག་ལྟོས་བསླབ༔ ཐ་མར་གཅིག་པུ་གྲོགས་མེད་བས་
མཐའ་འགྲིམ ཉམས་ལེན་འཆུག་མེད་རང་ཐག་ཆོད་པའི་ཚེ༔ སྤྲོས་པའི་མཐའ་
བཅད་བསྒྲུབ་ལ་ནན་ཏན་བསྐྱེད༔ ཐོས་པས་མ་ངོམས་ལན་ཚྭའི་ཆུ་འཐུང་བཞིན༔
༡55



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཤེས་པས་ང་རྒྱལ་རང་རྒྱུད་ཐུལ་བར་དཀའ༔ ལྟོ་གོས་གྱི་ན་ཙམ་ལ་མ་བརྟེན་ན༔
ཆོག་ཤེས་མེད་པ་ཚོང་དཔོན་ཁེ་མཐོང་འདྲ༔ ཉམས་སུ་བླངས་པའི་དྲོད་རྟགས་ཕྲ་མོ་
ལ༔ རློམ་པ་སྐྱེས་ན་ལམ་དུ་མི་འགྲོ་བས༔ རྨི་ལམ་སྒྱུ་མ་ལྟ་བུར་ཤེས་བྱས་ཏེ༔ རྨི་
ལམ་སྒྱུ་མ་ལྟ་བུའི་ངང་ཉིད་ལས༔ རྨི་ལམ་སྒྱུ་མ་ལྟ་བུའི་སྤྱོད་པ་སྤྱད༔ གནད་གཅིག་
ཟིན་ནས་ཐིལ་ཕུར་དོན་ལ་གཏུག ཡིད་ཆེས་འགག་དོན་ཐང་ལྷོད་མེད་པ་གནད༔
ཤེས་ཀྱང་མ་ངོམས་དེ་བས་མཐའ་བསྐྱེད་ནསཿ གཅིག་མཐོང་གཉིས་མཐོང་མཐའ་
རྒྱ་ཆོད་མི་སྲིད༔ ཅི་ཕྱིར་ནམ་མཁའ་མཉམ་པའི་འགྲོ་བ་ལ༔ རྒྱལ་བའི་ཐུགས་རྗེས་
ཐེག་པ་མཐའ་ལས་འདས༔ དེ་བས་གཅིག་ཐག་ཆོད་པ་ཉམས་ལེན་འགག འོན་
ཀྱང་ཐོས་ཆུང་སྒྲུབ་ལ་གཙོར་འཛིན་པ༔ བསྐྱེད་རྫོགས་ལམ་ཀྱི་གནད་འགགས་མ་
ཟིན་ན༔ ཉན་རང་བྱིས་པས་ཨ་ལི་བྲིད་པ་ལྟར༔ ཐེག་དགོངས་མ་ལོན་བསྐལ་མང་
འགྱང་བར་མཆིས༔ དེ་ལྟར་དྲོད་ཚད་ཟིན་པ་བརྒྱ་ལ་འགའ༔ ཟབ་མོའི་ཆོས་ལ་འགག་
དོན་མ་འཆུག་པར༔ རང་གི་རྒྱུད་དང་བསྟུན་པ་ཤིན་ཏུ་གཅེསཿ ལམ་ལ་མི་ཞུགས་
སྐྱེ་བོའི་རིགས་རྣམས་དང་༔ ཞུགས་ཀྱང་རྨོངས་པ་སྒྲིབ་པས་གཡོག་རྣམས་ལ༔ ཐུན་
བཞིའི་རྣལ་འབྱོར་འདི་ལྟར་ཤེས་པར་བྱོསཿ སྔ་དྲོའི་ཆ་ལ་བླ་མའི་རྣལ་འབྱོར་བསྒོམ༔
མོས་གུས་གདུང་བས་གསོལ་བ་ཕུར་ཚུགས་ཐོབ༔ ཕྱི་དྲོའི་ཆ་ལ་ཡིག་བརྒྱ་རྒྱུན་
བཤགས་བྱ༔ སྲོད་དང་ཐོ་རེངས་མི་རྟག་བྱམས་སེམས་བསྒོམ༔ ཐུན་པར་དྲན་བསམ་
སེམས་ཀྱི་གནས་ལུགས་བཙལ༔ རྙེད་ནས་མཉམ་བཞག་མ་རྙེད་མཐའ་རྒྱ་བཅད༔
ལུས་ལ་བལྟས་ཏེ་སྙིང་པོ་འདུག་གམ་ཕཱ༔ ངག་ལ་བལྟས་ཤིང་རྗེས་འཛིན་འདུག་
གམ་དཔྱད༔ སེམས་ལ་བལྟས་ཏེ་དངོས་པོ་འདུག་གམ་བརྟགས གང་ཡང་མི་འདུག་
ཐམས་ཅད་སྤྲོས་པ་བསྒྱུར༔ ཅི་བདེར་བཞག་ཅིང་ཉོན་མོངས་བློ་ཁ་བསྒྱུར༔ གཏི་
མུག་འཐིབས་པ་གཉེན་པོར་གཟིང་ཞིང་སྤུར༔ ཞེ་སྡང་སྐྱེ་ལ་གཉེན་པོར་སྙིང་རྗེ་སྦྱང་༔
256



སྔོན་འགྲོ་ཆོས་སྤྱོད་སོགས་ཀྱི་སྐོར།
ང་རྒྱལ་སྐྱེ་ལ་གཉེན་པོར་རང་རྒྱུད་བཏུལ༔ འདོད་ཆགས་ཕྱུར་ལ་གཉེན་པོར་ཞེན་
ལོག་བསྒོམ༔ ཕྲག་དོག་རྒྱས་ལ་གཉེན་པོར་གཞན་ཕན་བསྒྲུབ༔ སེར་སྣས་བཅིངས་
ལ་གཉེར་པོར་དགོས་མེད་བརྟེན༔ ཀུན་ལ་གཉེན་པོར་སྟོང་ཉིད་སྙིང་རྗེ་བསྒོམ༔ དེ་
ལྟར་ལམ་འདི་ཚུལ་བཞིན་སུས་སྤྱོད་པཿ བླ་མ་ཡི་དམ་མཁའ་འགྲོའི་ཐུགས་རྗེས་
སྐྱོབ༔ བདག་གཞན་དོན་གཉིས་འབྲས་བུ་ཅི་འདོད་འགྲུབ༔ རྒྱུད་སྡེ་བཞི་དང་ཐེག་
པ་རིམ་དགུ་ཡི༔ དགོངས་པའི་གྲུབ་མཐའ་སྙིང་གི་དཀྱིལ་དུ་སིམ༔ སྨིན་གྲོལ་བསྐྱེད་
རྫོགས་ཟབ་དོན་ཉམས་སུ་མྱོང་༔ ཐེག་དོན་བསྡུས་པས་ཉམས་ལེན་རྩ་བའི་འགགས
ཆོས་སྤྱོད་དམར་ཁྲིད་ཉིན་ཞག་ཕྲུགས་གཅིག་ ཡེངས་མེད་བརྩོན་པས་གཏན་ལ་
ཕབ་ནས་ཀྱང་༔ ཅི་སྲིད་འཚོ་ཡི་བར་དུ་ཕྲེང་བར་བསྒྲིགསཿ གནས་སྐབས་མཐར་
ཐུག་དོན་ཆེན་ཚེ་འདིར་བརྙེས༔ བདག་འདྲ་པདྨས་དུས་གསུམ་ཤེས་པ་དང་ གྲུབ་
པ་ཐོབ་པའི་ཚུལ་ཡང་དེ་ལྟར་ལགས༔ གུད་ན་ཡོད་མིན་དེ་ལྟར་ཉམས་སུ་ལོངས༔
དེ་བཞིན་དུས་གསུམ་སངས་རྒྱས་ཐམས་ཅད་ཀྱང་ གཞུང་ལམ་དེ་ལ་ཡིན་གྱི་གཞན་
མ་ཡིན༔ དེ་ཕྱིར་རྗེས་འཇུག་རྣམས་ཀྱང་དེ་ལྟར་བྱའོ༔ ས་མ་ཡ༔ ཉིན་ཞག་ཕྲུགས་
གཅིག་ཏུ་ཉམས་སུ་བླང་ཚུལ་གྱི་བསླབ་བྱ༔ ལུས་ངག་ཡིད་གསུམ་གྱི་སྒོ་ནས༔ ཆོས་
སྤྱོད་ཀྱི་རིམ་པ་ཉམས་སུ་བླང་པའི་ལག་ལེན་རྣམས་ནི་གཞན་ནས་འབྱུང་བར་ཤེས་
པར་བྱའོ༔ ཆོས་སྤྱོད་ཉམས་ལེན་དམར་ཁྲིད་མེ་ལོང་ཕྲེང་བ་ནོར་བུའི་མདོ་འཛིན་
ཞེས་བྱ་བ༔ རིག་པ་འཛིན་པ་པདྨ་འབྱུང་གནས་ཀྱིས༔ ད་ལྟ་མངའ་བདག་ཡབ་སྲས་
དང་༔ མ་འོངས་རྗེས་འཇུག་རྣམས་ཀྱི་དོན་དུ་གདམས་པ་ལསཿ བློ་དམན་མཚོ་
རྒྱལ་བདག་གིས་གསང་བ་བྲག་གི་ཡང་རྫོངས་སུ་སྦས་པ༔ ཕྱི་རབས་ལས་ཅན་བུ་
དང་འཕྲད་པར་ཤོག སྦས་རྒྱ༔ གཏད་རྒྱ༔ གཏེར་རྒྱ༔ ས་མ་ཡ༔ དྷ་ཐིམ༔ སྤྲུལ་
པའི་སྐུ་མཆོག་སངས་རྒྱས་གླིང་པས་གདན་དྲངས་པའི་གཏེར་མ་ཡང་དག་པའོ༔
257



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
མངྒ་ལཾ། །
། །
258



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨཾ༔ བླ་མ་དགོངས་པ་འདུས་པ་ལས༔ རྟེན་འབྲེལ་
རྒྱུན་ཁྱེར་དམར་ཁྲིད་སྣང་སྟོང་རིག་
པའི་གབ་ཙེ་ཞེས་བྱ་བ་
བཞུགས་སོ༔
ཨཾ ༔ ཙཊཆཟླགjསཱགཱགཡཆི༔ ན་མོ་གུ་རུ་དྷེ་ཝ་ཌཱཀྐི་ནི་ཧཱུྃ༔ ཕྱི་ནང་གཞན་སོགས་
རྟེན་འབྲེལ་གྱི༔ འཆར་སྒོ་མ་འགགས་གསལ་བ་ཡི༔ རྒྱུན་ཁྱེར་དམར་ཁྲིད་རིམ་པ་
ནི༔ རང་གཞན་དོན་ཕྱིར་འདི་ལྟར་རོ༔ ས་མ་ཡཱ༔ རང་གཞན་གྱི་ལ་ཉེ་བཟང་ངན་
ཐམས་ཅད་རྟེན་འབྲེལ་དུ་འཆར་བར་འགྱུར་ཏེ༔ དེ་ཡང་ལམ་ཉམས་ལེན་གྱི་རིམ་
པ་ལ་ཅུང་ཟད་གོམས་འདྲིས་སུ་གྱུར་ཅིང་༔ སྣང་བ་ཐམས་ཅད་རྟེན་འབྲེལ་དུ་ལམ་
ལམ་འཆར་བའི་རྣལ་འབྱོར་པ་རྣམས་ལ་འཆར་ཞིང་བརྟག་པར་བྱ་བ་ལསཿ གང་
ཐོད་ཐོད་རུང་རུང་ལ་མི་འཆར༔ འོན་ཀྱང་རྣམ་རིག་དང་ལྡན་པ་ལ་ལ་དག་གིས་སྣང་
བ་རྟེན་འབྲེལ་དུ་བསླབ་ཅིང་སྦྱངས་པས་ནི༔ གོམས་ནས་རིམ་གྱིས་གསལ་བར་
འཆར་བས་ཤེས་པར་བྱ༔ ལ་ལ་སྔོན་གྱི་ལས་འཕྲོའི་རྟེན་འབྲེལ་གྱི་ལྷ་དང་ལྷ་མོ་ལ་སོགས།
དབང་གིས་འཆར་བ་དང་༔ ལ་ལ་མི་དང་མི་མ་ཡིན་གྱི་སྟོན་པ་ཡང་དབྱུང་བས་ཀྱང་
ཤེས་པར་བྱའོ༔ དེ་ལ་རྟེན་འབྲེལ་འཆར་བའི་སྒོ་ཕྱི་ནང་གཉིས་ལས༔ ཕྱི་རོལ་ནས་
འབྱུང་བ་ལས་འཆར་བའི་སྒོ་དང་༔ སྐྱེ་འགྲོ་ཕོ་མོ་ལས༔ མི་མ་ཡིན་པ་ལས༔ མཁའ་
ལ་འཕུར་བའི་རིགས་ལས༔ ས་ལ་འཛུལ་བ་འབུ་སྲིན་གྱི་རིགས་ལས༔ དེ་ཡང་རྐང་
བཞི་ རྐང་གཉིས་ རྐང་དྲུག་ རྐང་མེད་ ལྟོ་འགྲོས་ འདབ་གཤོག་
ཅན་སྦྲང་བུའི་མཐར་ཐུག་པའོ༔ གཅན་གཟན་དང་རི་དྭགས་ཀྱི་རིགས་ལས༔ གང་
259



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ལ་ཡང་ངེས་མེད་དུ་འཆར་བའི་སྒོ་རྣམས་སོ༔ ནང་ནས་འཆར་བའི་སྒོ་ནི༔ རང་གི་
བླ་མ་ལས་འཆར་བའི་སྒོ་དང་༔ ཡི་དམ་ལས་ཟ མཁའ་འགྲོ་ལས༴ དམ་ཅན་ཆོས་
སྐྱོང་ལས༔ མིག་སོགས་དབང་པོ་ལྔ་ལས རླུང་ལས༔ ཡིད་ལས༔ ཉམས་སྣང་
ལས༔ ལུས་ངག་ཡིད་གསུམ་གྱི་འདུ་བྱེད་སྤྱོད་ལམ་ལས༴ ཞྭ་གོས་ལ་སོགས་པའི་
སྤྱད་པ་ལས༔ རྡོ་རྗེ་དྲིལ་བུ་ལ་སོགས་པའི་ཕྱག་མཚན་དང་༔ རོལ་མོའི་སྒྲ་ལས་
སྐུ་གསུང་ཐུགས་ཀྱི་རྟེན་དང་མཆོད་ཆ་ལས༴ སྡོད་པའི་གནས་མལ་དང་༔ འགྲོ་
བའི་ལམ་དང་༔ འཆགས་པ་དང་༔ ཉལ་བ་དང་༔ འདུག་ས་ལས་འཆར་བའི་སྒོ་
དང་༔ མོ་དང་རྩིས་དང་རྨི་ལམ་ལས་རྟེན་འབྲེལ་འཆར་བའི་སྒོ་རྣམས་སོ༔ འབྱུང་བ་
ལས་འཆར་བ་ནི༔ ས་ཆུ༔ མེ་རླུང་༔ ནམ་མཁའ༔ ཤིང་ལྕགས་ལས་འཆར་བ་སྟེ༔
ཅི་ལྟར་བརྟགས་པའི་ཚུལ་ནི༔ རྣལ་འབྱོར་པས་དུས་དང་རྣམ་པ་ཐམས་ཅད་དུ༔ ཡིད་
ཡུལ་དུ་ཕྱི་ནང་སྣང་སྲིད་ཐམས་ཅད་རྒྱུ་རྐྱེན་རྟེན་འབྲེལ་གྱི་ནུས་མཐུ་ཡིན༔ རྟེན་འབྲེལ་
ལས་མ་འདས༔ ཐམས་ཅད་རྟེན་འབྲེལ་གྱི་རང་བཞིན་ཡིན་སྙམ་དུ་བསམ༔ ངག་
ནས་ཀྱང་དེ་ཀ་ལྟར་བརྗོད༔ བྱ་བྱེད་བཟང་ངན་ཐམས་ཅད་ཀྱང་དེའི་ངང་ནས་བྱ༔
རང་ངམ་གཞན་གྱི་ལས་སྦྱོར་གང་བྱེད་ཀྱང་༔ དེའི་བྱེད་ལས་བྱ མདོར་ན་ལུས་
ངག་ཡིད་གསུམ་གྱི་རྣམ་དཔྱོད་ཐམས་ཅད་རྟེན་འབྲེལ་གྱི་རོལ་པའི་ངང་ནས་བྱས་
པསཿ ལ་ཉེ་བཟང་ངན་ལ་སོགས་པ་ཐམས་ཅད་རྟེན་འབྲེལ་གྱི་འཆར་སྒོ་ལས་ཤེས་
པར་འགྱུར་ཞིང་༔ བསྒོམ་ཞིང་བརྟན་པ་ཐོབ་ནས་སྣང་སྲིད་འཁོར་འདས་ཀྱིས་བསྡུས་
པའི་ཆོས་ཐམས་ཅད་རྟེན་འབྲེལ་གྱི་རོལ་པར་ཤར་ནས་མངོན་པར་ཤེས་པ་ལྔ་ཐོབ་
ཅིང་༔ རྫུ་འཕྲུལ་དང་སྤྲུལ་བསྒྱུར་མཐུ་སྟོབས་ལ་མངའ་བརྙེས་ཤིང་༔ ཕྱི་ནང་སྣང་
སེམས་གཉིས་མེད་དུ་འདྲིས་ནས་ཀུན་ཏུ་བཟང་པོ་ཀ་དག་ཡེ་གྲོལ་གྱི་དགོངས་པ་
ཐེར་ལ་བུད་པར་འགྱུར་རོ༔ བརྟག་པའི་དུས་ནི་ཐོ་རངས་ལ་སོགས་པ༔ གཉིད་ནམ་
260



སྔོན་འགྲོ་ཆོས་སྤྱོད་སོགས་ཀྱི་སྐོར།
སད་པའི་དུས་ནས་བརྟག་ཅིང་ དཔྱད་པར་བྱ་སྟེ༔ བརྟོགས་པ་དངོས་ནི༔ དད་པ་
མོས་གུས་བསྐྱེད་དེ༔ མདུན་གྱི་ནམ་མཁར་བླ་མ་ཡིད་དམ་མཁའ་འགྲོ་དང་ཕྱོགས་
དུས་ཀྱི་རྒྱལ་བ་སྲས་འཁོར་བཅས་པ་དམིགས་པ་ལ༔ རང་གི་ལུས་ལོངས་སྤྱོད་ཐམས་
ཅད་འབུལ་ཞིང་གསོལ་བ་ཕུར་ཚུགས་སུ་གདབ༔ སྣང་བ་ཐམས་ཅད་རྟེན་འབྲེལ་དུ་
འཆར་བར་བྱིན་གྱིས་བརླབ་དུ་གསོལ༔ སོགས་ཀྱིས་གསོལ་ཚིགས་བརྗོད་དེ་དཔྱད་
པར་བྱའོ༔ དེ་ཡང་ཐོག་མར་རྣམ་རིག་གིས་དཔྱད་དེ༔ བྱས་པའི་བར་དུ་ཤུགས་ལ་
འཆར་ཞིང་༔ མཐར་བཟང་ངན་ཐམས་ཅད་ཡིད་ལ་འཆར་ཞིང་༔ ཤེས་པར་འགྱུར་
རོ༔ དེ་ཡང་སའི་རྟེན་འབྲེལ་གྱི་འཆར་སྒོ་ལས་བལྟས་པས་མིག་ཡུལ་དུ་ས་ཐམས་
ཅད་སེར་ལ་འོད་ཆགས་པ་དང་༔ དཀར་ལ་དངས་པ༔ སྨུག་ལ་འབོལ་བ༔ ཞག་ཆིལ་
ལེ་བ༔ མཐོང་བ་ཙམ་གྱིས་ཡིད་དལ་ཆམ་མེ་བར་བྱུང་ན༔ རང་གཞན་གྱི་བྱ་བྱེད་ལ་
སོགས་གང་ཡང་བཟང་ཞིང་བརྟན་ལ་དོན་འགྲུབ༔ ནད་པ་སོས༔ བྱེད་པ་གང་ཡང་
དམིགས་སུ་འགྲོ་བ་ལ་སོགས་པ་བཟང་བར་འགྱུར་བས་བརྩམ་པར་བྱའོ༔ ཧམ་སྐྱ་
ཐལ་ལེ་བ༔ རློན་འཇིག་གེ་བ༔ བག་རྡུལ་ཐིབས་སེ་བ༔ ཞག་མ་ཆགས་ཤིང་མཐོང་
བ་ཙམ་གྱིས་ཡིད་དུ་མི་འོང་བར་སྡོད་སྙིང་མི་འདོད༔ འགྲོ་ནའང་འགྲོ་སྙིང་མི་འདོད་
པརཿ སེམས་ཕྱ་ཕྱོ་བྱེད་ན་ཤིན་ཏུ་ངན་པའི་རྟེན་འབྲེལ་ཡིན་པས༔ རང་གཞན་གྱི་
བྱ་བ་གང་ཡང་བཤོལ་བར་བྱའོ༔ དེ་ལྟར་བཟང་ངན་གྱི་འགྲེས་ཀྱིས་ཤེས་སོ༔ ཆུའི་
རྟེན་འབྲེལ་གྱི་འཆར་སྒོ་ནི༔ མཚོ་རྫིང་ཁྲོན་པ་ལུ་མ་འབབ་ཆུ་ཁ་ཆར་ལ་སོགས་
པ་རླན་གྱི་རིགས་གྱུར་གང་མཐོང་བ་དེ༔ དལ་བ་དང་རྙོག་པ་མེད་པ་དངས་པ་དང་༔
ཚུར་ལ་འབབ་པ་དང་༔ འཇམ་པ་དང་༔ མི་འཚུབས་པ་དང་༔ སྐད་ཀྱང་སེང་ཁྲོལ་
བ་དང་༔ འུར་ཏིང་ལ་སོགས་པ་སྙན་པར་གྲགས་པའམ༔ གོམས་ནས་དོན་གོ་བའི་
ཚིག་འབྲུ་སྦྱིན་པའི་ཚུལ་ཅན་དུ་སྒྲོགས་པའང་འདོད་པའི་ཕྱོགས་ཀྱི་སྒྲ་གྲགས་པ་རྣམས་
261



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བཟང་བོའི་ཕྱོགས་ཡིན་པས་རང་གཞན་གྱི་བྱ་བ་གང་ཡང་ཤེས་པས་བརྩམ་པར་བྱའོ༔
དེ་ལས་ལོག་པ་དང་༔ སྐམ་པ་དང་༔ ཤིན་ཏུ་འབྲུབ་པ་རྣམས་ངན་པའི་རིགས་ཡིན་
པས༔ རང་གཞན་གྱི་བྱ་བ་གང་ཡང་བཤོལ༔ ཁྱད་པར་དུས་ཁམས་ཀྱི་བྱ་བ་རྣམས་
བརྩམ་པར་མི་བྱའོ༔ གཞན་ཡང་འབྱུང་བའི་རྟེན་འབྲེལ་འཆར་སྒོ་རྣམས་ཕལ་ཆེར་
རང་གཞན་གྱི་ཁམས་རིགས་དང་བསྟུན་པའང་གནད་ཆེ་བས་རིག་པས་ དགྲ་གྲོགས་
བརྩིས་ལ་མཐུན་སྦྱོར་སྤྲོད། དཔྱད་དེ་བྱའོ༔ མེའི་རྟེན་འབྲེལ་གྱི་འཆར་སྒོ་ནི༔ འབར་བ་
དང་རབ་ཏུ་འབར༔ གསལ་བར་འབར༔ འཕྲོ་བར་འབར༔ དྲག་ཏུ་འབར༔ ཤེད་ཆེར་
འབརཿ སྒྲ་དང་བཅས་པར་འབར་བའམ གལ་ཏེ་མི་འབར་ནའང་༔ ཤིན་ཏུ་གསལ་
བ་དང་༔ འོད་འཕྲོ་བ་རྣམས་རང་གཞན་གང་ལའང་བཟང་བར་ཤེས་པར་བྱའོ༔
འཐུམ་པ་དང་༔ འཚུབས་པ་དང་༔ ཤི་བ་དང་༔ བསྙལ་བ་དང་༔ དུད་པ་ཆེ་བ་དང་༔
དྲི་མི་ཞིམ་པ་དང་༔ འཚག་པ་དང་༔ འཕྲེད་ལ་འབར་བ་དང་༔ མེ་ལྕེ་ཐུར་ལ་གུག་
པ་དང་༔ ངམ་ནག་ཅིང་མི་གསལ་བ་དང་༔ འཐོར་བ་དང་དུམ་བུར་ཆད་པ་རྣམས་
ངན་པའོ༔ དེ་ལ་སོགས་པའི་རྣམ་འགྱུར་འགྲེས་ཀྱིས་ཤེས་པར་བྱའོ༔ བཟང་པོའི་
རྟེན་འབྲེལ་ཤར་དུས་བྱ་བ་གང་ཡང་མྱུར་དུ་བྱ༔ ངན་པའི་ཚེ་བཤོལ་བ་གནད་ཡིན་
ནོ༔ རླུང་གི་འཆར་སྒོ་ནི༔ དལ་ཞིང་འཇམ་ལ་འཁྱིལ་བ་དང་༔ བྲེལ་ཞིང་འཁྱོག་ལ་
རྒྱུག་པ་དང་༔ སྙན་པའི་སྒྲ་སྐད་དུ་གྲགས་པ་དང་༔ དལ་བྲེལ་སྙོམས་པ་དང་༔ གཡོ་
བ་ལ་རྫས་མི་བསྐྱོད་པའི་རིགས་རྣམས་བཟང་བར་བཤད༔ ཤིན་ཏུ་རྩུབ་པ་དང་༔
དྲག་ཤུལ་གྱི་རྣམ་པར་བརྡེག་པ་དང་༔ ཁོད་མི་སྙོམས་པ་དང་༔ ཡེ་འདྲོགས་དང་༔
སྐད་མི་སྙན་པ་དང་༔ གནོད་འཚེ་བྱེད་པར་འགྱུར་བ་ལྟ་བུ་རྣམས་ངན་པར་འགྱུར་ཏེ
རླུང་གི་རྟེན་འབྲེལ་ཕལ་ཆེར༔ རླུང་གི་གཟན་པོ་ཆེ་ཆུང་དང་ རླུང་སྲང་གི་བྱེ་བྲག་
རྣམས་དཔྱད་དེ་བྱ་ཞིང་༔ ཞིབ་མོར་བརྟགས་པ་གནད་ཆེའོ༔ རླུང་ནི་འབྱུང་བ་ཐམས་
262



སྔོན་འགྲོ་ཆོས་སྤྱོད་སོགས་ཀྱི་སྐོར།
ཅད་ཀྱི་གྲོགས་ཡིན་པས༔ ཁམས་རིགས་དང་བསྟུན་མི་དགོས་སོ༔ ནམ་མཁའི་འཆར་
སྒོ་ནི༔ གསལ་ལ་དངས་པ༔ འཇམ་ལ་ཁོད་སྙོམས་པ༔ ཡང་ན་སྤྲིན་ཚོགས་ཁོད་སྙོམས་
པར་འཁྲིགས་ཤིང་༔ བག་དྲོ་ལ་བྱིན་ཕེབས་པ༔ ཆེ་འབྲིང་ཆུང་སོགས་ཀྱིས་བར་སྣང་
གང་དུའང་༔ རྡུལ་ལ་སོགས་པའི་སྒྲིབ་བྱེད་དང་གཡོ་བྱེད་མེད་པར་དྭངས་བ་རྣམས་
བཟང་༔ འགྲོ་བའི་ཕྱོགས་ལ་སོགས་པར་སྤྲིན་དང་༔ ན་བུན་དང་༔ ཁ་ཆར་གྱི་མདུན་
ནས་བསུ་བའི་རྣམ་པ་ཅན་དུ་བྱུང་བའམ༔ ཡང་ན་མདུན་ནས་ཕར་ལ་ཕོ་ཉའི་ཚུལ་
དུ་རྒྱུག་པ་རྣམས་བཟང་ལཿ ནམ་མཁའི་མདོག་མི་སྡུག་ས་དང་བར་སྣང་གཡོ་བ་ལྟ་
བུ་དང་༔ སྤྲིན་དང་ན་བུན་ལ་སོགས་པ་འཁྲུགས་པ་དང་༔ གཏིབས་པ་དང་༔ སྦྲུལ་
མགོའི་གདེངས་ཀ་ལྟ་བུ་དང་༔ གཟུགས་བརྙན་མི་སྡུག་པ་དང་༔ དུད་ཞག་དང་༔
ས་འཚུབས་དང་༔ སྟོང་ཕྱད་དེ་བ་ལྟ་བུ་དང་༔ ཧམ་ཧམ་ཞེས་བའི་སྒྲ་གྲགས་པ་སྙམ་
བྱེད་པ་ལ་སོགས་བར་སྣང་དུ་བལྟས་པས༔ ཡིད་གཡོ་ཞིང་སྐྱོ་བ་རྣམས་བྱུང་ན་ཤིན་
ཏུ་ངན་པས༔ རང་གཞན་གྱི་བྱ་བ་གང་ཡང་བརྩམ་པར་མི་བྱའོ༔ ཡང་ནི་ཁ་ཆར་གྱི་
རྒྱུན་ཆི་ལི་ལི་འབབ་པའི་ཚེ་ན་ས་ཁམས་པ་དང་༔ མེ་ཁམས་པ་མ་གཏོགས་པ་རང་
གཞན་གྱི་བྱ་བ་གང་ཡང་བྱེད་པར་བཟང་ངོ་ ཤིང་གི་འཆར་སྒོ་ནི༔ ཤིང་ཀེ་རེ་ལངས་
བ་དང་༔ རྒྱུས་པ་དང་༔ འགྱེལ་བའི་རྩེ་མོ་རང་ཕྱོགས་སུ་བསྟན་པ་དང་ ཤིང་གི་
བཟོ་གནས་ཀྱི་རིགས་གང་ཡིན་ཡང་གས་གྲུམ་དང་ཆག་སྣད་མེད་པ༔ ཚང་བ་དང་༔
གང་བ་དང་༔ ཤིང་ལ་ས་དང་ཆུ་ལ་ཤིང་འབྱར་བ་རྣམས་བཟང་༔ ཤིང་ཆག་གས་གྲུམ་
སོགས་མ་ཚངས་པ་དང་༔ སྟོང་པ་དང་༔ གཞན་ཡང་རྫས་གང་རུང་གི་ཞབས་སུ་ཚུད་
པ་དང་༔ ལྕགས་སྤྱད་ཀྱི་ཤིང་གསེ་གཏུབས་བྱེད་པ་དང་འཕྲད་པ་དང་༔ མེའི་ནང་
དུ་བསྒྱུར་བ་མཐོང་བ་དང་༔ ཤིང་ཆག་པ་དང་འགྱེལ་བ་དོ་བ་མཐོང་བ་རྣམས་ངན་
པའོ༔ ལྕགས་ཀྱི་རྟེན་འབྲེལ་གྱི་འཆར་སྒོ་ནི༔ ལྕགས་ཉལ་བ་དང་༔ ཤིང་ལ་འབྱར་
263



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བ་དང་༔ ལྕགས་ཀྱིས་ཕར་ལ་གཞན་གསེ་འཇོམས་བྱེད་པ་ལ་སོགས་པ་རྣམས་བཟང་
ཞིང་༔ ལྕགས་ཀེ་རེ་ལངས་པ་དང་༔ ལྕགས་མེར་བསྲེག་པ་ལ་སོགས་འཇོམས་པའི་
བྱ་བ་གང་མཐོང་ཡང་ངན༔ གཞན་གསེར་དངུལ་ལ་སོགས་པའི་རིན་པོ་ཆེའི་རིགས་
མཛེས་པར་བྱས་ཤིང་༔ རང་རང་གི་ཆེ་བ་བྱེད་པ་མཐོང་བ་རྣམས་བཟང་ལཿ འཇོམས་
པ་དང་ཉོ་བཙོང་ལ་སོགས་དང་༔ སྟོང་པ་རྣམས་ངན་པར་ཤེས་པར་བྱའོ༔
མདོར་ན་ས་བརྟན༔ ཆུ་འགྲོ༔ མེ་འབར༔ རླུང་རྒྱུག་ཅིང་འཁྱིལཿ ནམ་མཁའ་དངས༔
ཤིང་ལངས༔ ལྕགས་ཉལ་བ་ལ་སོགས་ཏེ་དེའི་རིགས་རྣམས་བཟང་༔ དེ་རྣམས་ལས་
ལོག་པ་ངན་པའོ༔ ནངས་པར་དང་པོའི་འདུན་པར༔ དེ་རིང་བདག་གི་འབྱུང་བ་ས་
ཡི་རྟེན་འབྲེལ་ལ་དཔྱད་པར་བགྱིའོ༔ སྙམ་པའི་འདུན་པ་གཏད་ཅིང་༔ ས་ཡི་རྟེན་
འབྲེལ་དཔྱད་པས་སྔར་ལྟར་བཟང་ངན་བརྟགས་པའི་རྟེན་འབྲེལ་ཀྱང་དཔྱད༔ སའི་
ལས་སམ སའི་གྲོགས་དང་འཕྲད་དེ་ལས་བྱེད་པ་མཐོང་ངམ༔ འཕྲད་པ་རྣམས་བཟང་
ཞིང་༔ སའི་དགྲ་དང་འཕྲད་པའི་ལས་བྱེད་པའམ༔ སའི་དགྲ་དང་འཕྲད་ཅིང་སྤྱོད་
པ་རྣམས་ངན་པའོ༔ དེའི་འགྲེས་ཀྱིས་འབྱུང་བ་གཞན་ལ་ཡང་སྦྱོར་རོ༔ གང་བྱེད་པ་
དེའི་འབྱུང་བའི་ལྷ་དང་ལྷ་མོ་བསྒོམ༔ གསོལ་བ་གདབ༔ འབྱུང་བ་ཆེ་གེ་མོའི་ལྷ་དང་
ལྷ་མོ་རྣམས་ཀྱིས་འབྱུང་བ་ཆེ་གེ་མོའི་རྟེན་འབྲེལ་གྱི་འཆར་སྒོ་སྟོན་ཅིག་ཅེས་ཡིད་
ལ་བསམ༔ ངག་ཏུ་ཡང་བརྗོད་པས་རྟེན་འབྲེལ་མངོན་པར་ཤེས་པ་ལྟར་འཆར་སྟེ༔
ཕྱི་ནས་རྟེན་འབྲེལ་ཤར་བ་དང་༔ ནང་རྣལ་འབྱོར་པའི་སེམས་ལ་ལེགས་ཉེས་གང་
ཡིན་འཆར་བ་མཉམ་དུ་འབྱུང་སྟེ༔ དུས་དེ་ཉིད་དུ་ཐེ་ཚོམ་མེད་པར་བཟང་ངན་གང་
ཤར་ཐག་རྦད་ཀྱིས་བཅད་པ་གནད་ཡིན༔ ཡིད་གཉིས་དང་ཐེ་ཚོམ་ཞུགས་ན་འཆོལ་
བར་འགྱུར་བས༔ རིག་པ་ལ་ཧུར༔ ཤེས་པ་ལ་ཁྲོག༔ དབང་པོ་ལ་གཟིངས་ཕྱུང་སྟེ་
ཐག་བཅད༔ གཞན་སུས་ཅི་ཟེར་ཡང་མི་ཉན་པར་ཐག་བཅད་པ་གལ་ཆེའོ༔
264



སྔོན་འགྲོ་ཆོས་སྤྱོད་སོགས་ཀྱི་སྐོར།
རྟེན་འབྲེལ་ཤར་བ་ལ་ཆེད་དུ་མི་དགའ༔ མ་ཤར་བ་ལ་སྐྱིད་མི་ལུག་ཅིང་མི་དགའ་
བར་མི་བྱེད་པར༔ ཐམས་ཅད་རྨི་ལམ་སྒྱུ་མ་ལྟར་སྤྱད་པར་བྱའོ༔ རྟེན་འབྲེལ་གྱི་དཔྱད་
ཐབས་ཐམས་ཅད་དེའི་འགྲེས་ཀྱིས་ཤེས་པར་བྱའོ༔ སྐྱེ་འགྲོ་ཕོ་མོ་ལས་བྱུང་བའི་
འཆར་སྒོ་ནི༔ བརྟག་ཚུལ་དང་འདུན་པ་གཏད་ཚུལ་སྔར་དང་འདྲ་ཞིང་ སྐྱེ་འགྲོ་ཕོ་
མོ་གང་ཡིན་ཀྱང་༔ མདུན་བསྟན་ན་བཟང་༔ རྒྱབ་བསྟན་ན་ངན༔ ཟུར་འབྲིང་༔ མགོ་
བཟང་༔ རྐང་པ་དང་འཕོངས་བསྟན་ན་ངན༔ སྣོད་སྟོང་རྒྱབ་ཏུ་ཁུར་རམ༔ ལག་ཏུ་
ཐོགས་པ་ཚུར་བྱུང་ན་ངན༔ ཕར་སོང་ན་བཟང་༔ བུད་མེད་རྒྱན་ཆས་དང་ལྡན་པ་དགོད་
ཅིང་སྤྲོ་བས་བྱུང་ན་བཟང་ སྐྱེས་པ་ཞུ་བ་ཅན་ངན༔ ཆས་མེད་བཟང་༔ ནད་པའི་
ཕྱོགས་སུ་འགྲོ་ན༔ བན་དེ་སྡོམ་མེད་དང་འཕྲད་ན་རྒྱལ་པོས་གནོད༔ བུད་མེད་ཡུགས་
ས་དང་འཕྲད་ན་འདྲེ་མོ༔ སྐྱེས་པ་མདའ་གཞུ་ཅན་བྱུང་ན་བཙན༔ ལུས་ལ་རྨ་སྒྲོ་ཡོད་
པ་བྱུང་ན་གྲི་པོ༔ དབང་པོ་དང་ཡན་ལག་མ་ཚང་བ་དང་ཉམས་པ་བྱུང་ན་ཤི་འདྲེ༔
བྱིས་པ་ར་སླག་ཅན་བྱུང་ན་ཐེའུ་རང་༔ བོན་པོ་སྔོ་ཐུལ་ཅན་བྱུང་ན་བདུད༔ ཁྱི་ལ་
སོགས་པའི་གཅན་གཟན་བྱུང་ན་གཟའ་དང་དམ་སྲི༔ སྦལ་སྦྲུལ་ལ་སོགས་པ་ཀླུ་
དང་ས་བདག་གི་དཀོར་ནོར་བྱུང་ན་དེ་ཉིད༔ དེ་ལ་སོགས་པའི་རིགས་ཀྱིས་ཤེས་
པར་བྱའོ༔ བྲེད་སྟབས་དང་སྔངས་སྐྲག་བྱུང་ངམ༔ སེམས་ཚིག་ཅིང་མི་བདེ་བ་བྱུང་
ན་ཕན་མི་ཐོགས༔ འཐབ་རྩོད་དང་འཕྲད་ན་ཐབ་གཟེར་གནོད༔ གང་ཡིན་ཀྱང་ཤི་
བའི་རོ་དང་འཕྲད་ན་གདོན་ཐུལ་བའི་རྟགས་ཡིན་པས་བཟང་༔ གསོད་གཅོད་བྱེད་
པ་དང་འཕྲད་ན་ཕྱེད་མ་སྟེ་ཕལ་ཆེར་ངན༔ ལོང་སྤྲང་དང་འཕྲད་ན་ལན་ཆགས་གནོད༔
ལག་ཏུ་མཚོན་ཆ་གདེངས་པ་དང་འཕྲད་ན་རང་ལ་ལྡོག༔ ཁལ་སྟོང་ངན༔ ཁལ་ཅན་
བཟང་༔ རྒྱབ་ཡན་བཏང་སྙོམས༔ སྐྱེས་ནག་ངན༔ ཞོན་པ་ཅན་བཏང་སྙོམས མདོར་
ན་ལས་བྱེད་གཟེངས་པའི་དུས་སུ་གང་ཡང་བཏང་སྙོམས་བྱེད༔ ལས་བྱེད་མ་ཡིན་
265



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པའི་འཁྱམས་པོའམ༔ དོན་གཉེར་ནང་འདོམ་ལ་སོགས་པ་དཔྱད་ཅིང་༔ དེ་ལ་སོགས་
པའི་རིགས་རྣམས་ཤེས་པར་བྱ་བའམ༔ རྟེན་འབྲེལ་གྱི་གཞུང་ལམ་ལ་ཚུད་ནས་གཏན་
ལ་ཕེབས་ཕན་ཆད་གང་ཡིན་བཟང་ངན་ནང་ནས་འཆར་ཞིང་ཤེས་པར་འགྱུར་རོ༔
སྣང་ཡུལ་དུ་གྱུར་ཚད་རྟེན་འབྲེལ་དུ་འཆར་བ་ཡིན༔ ཕལ་ཆེར་སྐྱེ་འགྲོ་ཕོ་མོའི་རྣམ་
འགྱུར་དང་༔ བརྡ་ཆད་དང་ངག་སྒྲོས་ལས་འཆར་བར་འགྱུར་བས་བཟང་ངན་བརྟག་
པར་བྱའོ༔ མི་མ་ཡིན་པ་ལས་རྟེན་འབྲེལ་འཆར་བ་རྣམས་ནི༔ བཟང་ངན་དངོས་སུ་
སྟོན་པའམ༔ བརྡ་དང་རྣམ་འགྱུར་ལས་འབྱུང་བར་ཤེས་པར་བྱའོ༔ མཁའ་ལ་འཕུར་
བའི་རིགས་ལས་འབྱུང་བ་ནི༔ ནངས་པར་ནམ་ལངས་ནས་ཉི་མ་རྩེ་ཤར་གྱི་བར་དང་༔
ཉིན་གུང་དང་ཉི་ཟེར་ཁ་དང་༔ ས་ཚབ་ཚུབ་ཀྱི་དུས་བརྟག་པར་བྱ་སྟེ༔ དེ་ཡང་འོང་
ཕྱོགས༔ འགྲོ་ཕྱོགསཿ སྡོད་ལུག སྟངས་སྟབས་སྐད་ཀྱི་རྣམ་འགྱུར༔ ཁ་ནས་ཅི་
ཁྱེརཿ བྱའི་རིགས་དང་ཁ་དོག་རྣམས་ལ་བརྟགས་པས༔ བཟང་ངན་ལ་སོགས་པའི་
རྣམ་པ་གང་ཡིན་རྣལ་འབྱོར་པས་བློ་ཡུལ་དུ་ལམ་གྱིས་འཆར་བར་འགྱུར་བས༔ དེ་
ཉིད་དུ་རྟགས་བཟུང་ཞིང་བྱ་སྤྱོད་དཔྱད་དེ༔ བྱ་བར་འོས་པ་རྣམས་བྱ་ཞིང་༔ མི་འོས་
པ་རྣམས་སྤང་ངོ་༔ ས་ལ་འཛུལ་བ་དང་འབུ་སྲིན་གྱི་རིགས་ལས་འཆར་བ་རྣམས་
ཕལ་ཆེར་གདོན་ངོས་བཟུང་བ་དང་༔ དོན་འགྲུབ་མི་འགྲུབ་ཀྱི་རྟེན་འབྲེལ་རྣམས་
འཆར་བས་ཤེས་པར་བྱའོ༔ གཅན་གཟན་དང་རི་དྭགས་ཀྱི་རིགས་ལས་འཆར་བ་ནི༔
རི་ཁྲོད་དུ་གནས་པ་དང་༔ བྱེས་སུ་འགྲོ་བའི་ཚེ་བརྟག་ཅིང་ དེའི་འགྲོ་ཚུལ༔ སྡོད་
སྟངས་སྐད་རྣམ་འགྱུར་ལ་སོགས་པ་ལ་དཔྱད་དེ་བརྟགས་ཤིང་ཤེས་པར་བྱའོ༔ ངེས་
མེད་དུ་འཆར་བ་རྣམས་ནི༔ དུས་མ་ངེས༔ འཆར་བའི་སྒོ་མ་ངེས༔ དཔྱད་པས་འཆར་
བ་དང་༔ མ་དཔྱད་པས་འཆར་བ་ལ་སོགས་གང་ལའང་མ་ངེས་པར་ཐོལ་བྱུང་དུ་བཟང་
ངན་གྱི་ལྟས་ལམ་ལམ་དུ་འཆར་བར་འགྱུར་བས༔ དེའི་རིགས་ངེས་པར་བཟུང་ཞིང་
266



སྔོན་འགྲོ་ཆོས་སྤྱོད་སོགས་ཀྱི་སྐོར།
བླང་དོར་གྱི་མཚན་ཉིད་ཤེས་པར་བྱའོ༔ ནང་ནས་འཆར་བའི་སྒོ་ལས་དངོས་སུ་
བཞུགས་པའི་བླ་མའི་བརྡ་ཆད་དམ༔ ཚིག་ཟུར་རམ༔ རྣམ་འགྱུར་རམ་དངོས་སུ་
བཟང་ངན་ལུང་སྟོན་པ་ལ་སོགས་འབྱུང་བས་གོ་བར་བྱ་ཞིང་དོན་དུ་གཉེརཿ དངོས་
སུ་མི་གཞུགས་ཀྱང་ཉམས་སྣང་དུ་གོང་ལྟར་སྟོན་པ་འབྱུང་བས་ཀྱང་བཟང་ངན་གྱི་
བླང་དོར་ཤེར་པར་བྱའོ༔ ཡི་དམ་ལས་འཆར་བ་ནི༔ བསྙེན་པ་དང་སྒྲུབ་པ་དང་༔
ལས་སྦྱོར་བྱེད་པའི་དུསཿ སྐུ་དངོས་སུ་བསྟན་ནས་བརྡ་དང་རྣམ་འགྱུར་གྱི་རྟེན་
འབྲེལ་སྟོན་པའམ༔ གསུང་གདངས་སྐད་ཀྱིས་སྒྲོགས་པ་འབྱུང་སྟེ༔ དེ་ལ་བདུད་ཀྱི་
ཆོ་འཕྲུལ་གྱིས་བསླུ་བ་དང་༔ བར་ཆད་བརྩམས་པའི་རིགས་དང་ནོར་ར་རེ་འབྱུང་
བས༔ གདམས་པ་ཟབ་མོའི་གནད་དང་ལྡན་པར་བྱེད་པ་གལ་ཆེའོ༔ མཁའ་འགྲོ་
ལས་འབྱུང་བ་ནི༔ རྣལ་འབྱོར་པ་ཚུལ་མ་ཉམས་པ་རྣམས་ལ་སྟོན་པ་ལས༔ གཞན་
ལ་མི་འབྱུང་སྟེ༔ མཁའ་འགྲོའི་རིགས་སྙིང་ཉེ་བས༔ དངོས་སམ་བརྡ་དང་རྣམ་འགྱུར་
ལ་སོགས་པའི་སྒོ་ནས་རྟེན་འབྲེལ་སྟོན་པ་འབྱུང་ཞིང་༔ རང་གི་ཤེས་རིགས་ལས་
འཆར་བ་སྟེ༔ དེ་དག་ལ་གཏོར་ཚོགས་མཆོད་པ་རྒྱས་པར་བྱེད་པ་གནད་ཆེའོ༔
ཕལ་ཆེར་བུད་མེད་རིགས་ཅན་ནམ༔ བུ་མོ་རྒྱུད་བཟང་གི་རྒྱུད་ལས་སྟོན་པར་འགྱུར་
བས༔ རྟེན་འབྲེལ་བསྒྲིག་ཅིང་མ་འཚུགས་པར་བྱའོ༔ མཁའ་འགྲོའི་དམ་ཚིག་རྣམས་
མ་ཉམས་པར་ལྡན་མཿ དངོས་སུ་གཟུགས་སྟོན་པ་འབྱུང་༔ དེ་ལ་སྤྲོ་བ་མི་བསྐྱེད་
ཅིང་ངང་ལ་བཞག་པས་རྒྱུན་ཆགས་སུ་གནས༔ སྐྲག་ཅིང་ཡ་ང་བ་སྤང་ངོ་༔ དམ་ཅན་
ཆོས་སྐྱོང་ལས་འབྱུང་བ་ནི༔ སྤྲུལ་པ་དང་ཡང་སྤྲུལ་གྱི་བརྡ་དང་རྣམ་འགྱུར་ལས་ཀྱང་
བཟང་ངན་སྟོན་པས་ཤེས་པར་བྱ་ཞིང་༔ གཏོར་མཆོད་ཀྱིས་རྒྱུན་དུ་མཆོད༔ རྟེན་དུ་
བཙུགས་པའི་རྟ་ནག ལུག་ནག ཁྱི་ནག་ལ་སོགས་པས་བརྡ་དང་སྐད་དང་རྣམ་
འགྱུར་ལས་ཀྱང་བཟང་ངན་སྟོན་པ་འབྱུང་ངོ་༔ མིག་སོགས་དབང་པོ་ལས་འབྱུང་བ་
267



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ནི༔ མིག་ཟ་བ་དང་༔ འགུལ་བ་དང་༔ མིག་ཡུལ་དུ་གཟུགས་བརྙན་སྣ་ཚོགས་འཆར་
བ་དང་༔ རྣ་བ་ངུ་བ་དང་༔ སྐད་ཀྱི་རྣམ་པ་མང་པོ་ཐོས་པ་དང་༔ སྣས་དྲི་སྣ་ཚོགས་
པ་དང་༔ ལྕེས་མ་ཟོས་པར་རོ་སྣ་ཚོགས་མྱོང་བ་དང་༔ ལུས་སྦྲིད་པ་དང་༔ ཤ་འགུལ་
བ་དང་༔ ལུས་ལ་སྔར་མེད་པའི་ཤ་ལྷག་དང་༔ སྨེ་བ་དང་༔ ཤ་བཀྲ་དང་མཛེར་བ་
འབྱུང་བ་སྟེ༔ དེ་ལྟར་ཡང་རླུང་མཁྲིས་བད་ཀན་ལ་སོགས་པ་ནད་ཀྱི་རྐྱེན་གྱིས་འབྱུང་
བ་རྣམས་ནི་མ་གཏོགས་ཀྱི༔ གཞན་ཅི་བྱུང་རྟེན་འབྲེལ་གྱི་འཆར་སྒོ་ཡིན་པས་བརྟག་
པར་བྱ་སྟེ༔ ཕྱི་ནང་གི་རྟེན་འབྲེལ་གང་ཡང་གཡས་ནས་འཇུག་ཅིང་༔ གཡོན་དུ་ཡལ་
བ་རྣམས་བཟང་རབ༔ གཡོན་ནས་འཇུག་ཅིང་གཡས་སུ་ཡལ་བ་རྣམས་བཟང་འབྲིང་
གཡས་ནས་གཡས་སུ་ཡལ་བ་རྣམས་ཤིན་ཏུ་ངན༔ གཡོན་ནས་གཡོན་དུ་ཡལ་བ་
རྣམས་ངན་པའོ༔ བཟང་ངན་གང་ཡང་ཕྱི་ནས་ཤར་ཡང་ནང་དུ་སྤང་བླང་གང་ཡང་
ཤེས་པར་འགྱུར་རོ༔ རླུང་ལས་འབྱུང་བ་ནི༔ ལུས་མཉམ་བཞག་གམ་ཅི་བདེར་ལྷོད༔
སེམས་སྤྲོས་བྲལ་གྱི་ངང་དུ་ལྷན་ནེར་བཞག་ཅིང་༔ རླུང་རོ་ལན་གསུམ་དབྱུང་གསར་
བ་དར་ཅིག་བཟུང་བའི་རྗེས་སུ༔ བྱ་བ་གང་ཡིན་ཡིད་ལ་བྱས་ཏེ༔ རླུང་ཕྱིར་དལ་གྱིས་
དབྱུང་སྟེ་དཔྱད་པསཿ ཐོག་རྡུགས་མེད་པར་མཉམ་དུ་སངས་ཀྱིས་སོང་ན་མཆོག་ཏུ་
བཟང་༔ གཡོན་དུ་སོང་ན་ཡང་བཟང་ཞིང་༔ བུད་མེད་ཀྱི་རིགས་ཕྱོགས་ལ་ནི་གཡས་
སུ་བཟང་༔ གཞན་གང་ལ་ཡང་གཡས་སུ་འདུར་བ་ངན༔ གང་ཡང་འཁྱིལ་ན་ངན༔
རླུང་རྒོད་ཅིང་བྲེལ་ན་ངན༔ དལ་ཞིང་འཇམ་ན་བཟང་༔ འཚུབས་ཤིང་སྔངས་ན་ངན་
པར་འགྱུར་བ་ལ་སོགས་རིག་པས་དཔྱད་པར་བྱ་སྟེ༔ རླུང་གི་རྟེན་འབྲེལ་ཕལ་ཆེར་
རླུང་འཛིན་ལ་གཙོར་བྱེད་པ་ལ་གསལ་བར་འབྱུང་བས་ཤེས་པར་བྱའོ༔ ཡི་དམ་ཉམས་
ཀྱི་སྡང་བ་ལ་འབྱུང་བ་ལ་ནི་བསམ་གྱིས་མི་ཁྱབ་སྟེ༔ རྣལ་འབྱོར་པ་རབ་འབྲིང་ཐ་
མའི་ཁྱད་པར་གྱིས་གསལ་བ་དང་༔ བརྡ་གོ་བ་ཙམ་དང་༔ ལེགས་པར་དཔྱད་དགོས་
268



སྔོན་འགྲོ་ཆོས་སྤྱོད་སོགས་ཀྱི་སྐོར།
པ་རྣམསཿ འབྱུང་བས་བཟང་ངན་གྱི་བྱེད་པ་ཤེས་པར་བྱའོ༔ ལུས་ངག་ཡིད་གསུམ་
དང་དེའི་འདུ་བྱེད་སྤྱོད་ལམ་ལས་འབྱུང་བ་ནི༔ སྔར་གྱི་རྣམས་སུ་ཤེས་ཤིང་༔ འདིར་
ཡང་ལུས་ལ་སྔར་མེད་པའི་ཤིག་འབྱུང་བ་ཡོད་དེ༔ གྲིབ་ཀྱི་ཤིག་ནག་པོ་ལུས་སྟོད་
སྨད་ཡོངས་ལ་ཁྱབ་པ་དང་༔ མྱ་ངན་གྱི་ཤིག་རིད་པོ་སྙིང་ཁར་ལྷགས་པ་དང་༔ དཀོར་
ཟས་སྡིག་ཟས་ཁོང་དུ་སོང་བས་ཤིག་དམར་པོས་མགྲིན་པ་སྒྲོག་རུས་སུ་ཟ་བ་དང་༔
ནད་འཇུག་པའི་ཤིག་པྲ་ལ་ཞི་བ་པས་རྒྱབ་བཤུལ་ལ་ཟ་བ་དང་༔ མི་ཁ་འདུ་བའི་ཤིག་
སྐྱ་སོགས་པསཿ ལུས་ཀྱི་སྨད་ལ་ཟ་བ་དང་༔ སྔོན་ལས་དང་ལན་ཆགས་ཀྱི་ཤིག་
གིས་ལུས་སྤྱི་ལ་ཁྱབ་ཅིང་གྲངས་མེད་དུ་འབྱུང་བ་དང་༔ གདོན་གྱི་ཆོ་འཕྲུལ་ལས་
བྱུང་བའི་ཤིག་སྒང་གཤོངས་ཆེར་བྱེད་པར་འབྱུང་ངོ་༔ དེ་ཡང་རིགས་རྒྱུད་ལས་འབྱུང་
བ་དང་༔ འགུལ་འཚེ་མ་ལས་འབྱུང་བ་དང་༔ གྲོགས་ཀྱིས་གོས་པ་ལ་སོགས་སྔར་
ནས་ཡོད་པ་རྣམས་ལ་ནི་མ་ངེས་པས་དཔྱད་དུ་མེད་དེ༔ གཞན་རྣམས་རྟེན་འབྲེལ་
གྱི་རིམ་པས་དཔྱད་པར་བྱའོ༔ ལུས་གྲང་བའི་སྣང་བ་དང་༔ ཚ་བའི་སྣང་བ་དང་༔
ལྗི་བ་དང་༔ ཟ་བ་དང་༔ སྦྲིད་པ་དང་༔ ཡང་བ་དང་༔ བེམས་པ་དང་༔ སྐྲངས་ནས་
ཆེར་སྐྱེས་པ་དང་༔ ཞུ་ནས་ཆུང་དུ་སོང་བ་དང་༔ གཟི་བརྗིད་འབར་བ་དང་༔ སྟོབས་
རྒྱས་པ་དང་༔ བཀྲག་མདངས་རྒྱས་པ་ལ་སོགས་པའི་སྣང་བ་དུ་མ་འཆར་པར་འགྱུར་
ཏེ༔ ཕལ་ཆེར་ཁམས་དར་རྒུད་ཀྱི་བྱེ་བྲག་ལས་འབྱུང་བ་ཡིན་ཀྱང་༔ རྟེན་འབྲེལ་གྱི་
དཔྱད་དུ་ཤེས་པར་བྱའོ༔ རྐྱེན་མེད་པར་སྐྲ་དང་ཁ་སྤུ་གསང་སྤུ་སྨིན་མ་ལ་སོགས་བྱི་
བ་དང་༔ བཟང་དུ་སྐྱེ་བ་དང་༔ སོ་དང་སེན་མོ་གོག་གམ་ཆག་པ་དང་༔ སྐྱེ་བ་དང་༔
ཁོལ་བུར་ན་བ་དང་༔ ལུས་བརྙལ་བ་ལ་སོགས་པའི་རྣམ་འགྱུར་དུ་མ་འབྱུང་བས་ཤེས་
པར་བྱའོ༔ འགའ་ཞིག་ལ་གདོན་གྱིས་རྣམ་པས་སྲིན་བུའི་རིགས་སྐྱེ་བའང་འབྱུང་
བས༔ དེ་ལྟར་བཟང་ངན་གྱི་བྱེ་བྲག་རྣམས་ཡིད་ལའང་ཤུགས་ཀྱིས་འཆར་ལཿ རིག་
269



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པས་དཔྱད་དེ༔ ངག་དིགས་པ་དང་ལྐུགས་པ་དང་༔ སྨྲ་སྙིང་མི་འདོད་པ་དང་༔ བདེ་
བ་དང་༔ སྙན་པ་དང་༔ ལྔ་བ་ལྷགས་པ་དང་༔ འཛེར་བ་དང་༔ ཀོག་སྐད་དང་༔ རྨེན་
ལ་བྲོས་པ་ལ་སོགས་པའང་༔ གཞན་ལ་ངན་པ་རང་གི་ལུས་ངག་ཡིད་གསུམ་ལ་
འབྱུང་བ་དང་༔ རང་ལས་བྱུང་ཞིང་རང་ལ་ངན་པ་རྣམས་རྟེན་འབྲེལ་གྱི་འབྱུང་སྒོ་
ཡིན་པར་ཤེས་པར་བྱའོ༔ ཡིད་ལའང་སྔར་དང་འདྲ་བས་ཤེས་པར་བྱའོ༔ སྤྱོད་ལམ་
ལས་འཆར་བ་ནི༔ བྱེད་སྙམ་མེད་པར་བྱས་པ་དང་༔ བྱས་སྙམ་ཙམ་བྱས་པ་དང་༔
ཅི་ཡང་བྱེད་སྙིང་མི་འདོད་པར་སྒྱིད་ལུག་པ་དང་༔ མ་བྱས་ན་བྱེད་འདོད་བྱས་ཙ་བྱེད་
མི་སྤྲོ་བ་དང་༔ ག་ལེ་བྱས་ཀྱང་ལམ་ལམ་ཟིན་པ་དང་༔ སྐྱེན་པོར་བྱས་ཀྱང་ཟིན་དུ་
མེད་པ་དང་༔ འཕྲལ་ཡང་ལ་ཕུགས་ལྕི་བ་དང་༔ འཕྲལ་ལྕི་ལ་ཕུགས་ཡང་བ་དང་༔
གང་བྱས་ལོག་པར་འགྲོ་བ་དང་༔ གང་བྱས་གནད་དུ་ཚུད་པ་དང་༔ ཅི་ལྟར་གཟབས་
ཀྱང་ཉེས་པར་སོང་བ་དང་༔ ཅི་བྱུང་བྱུང་བྱས་ཀྱང་ལེགས་པ་ལ་སོགས་པའི་རང་
གི་སྤྱོད་ལམ་འདུ་བྱེད་ཀྱི་རྣམ་འགྱུར་ལས༔ ཐུགས་རྟེན་འབྲེལ་ལ་ཉེ་བཟང་ངན་གྱི་
བྱེ་བྲག་འཆར་བས་དཔྱད་དེ་ཤེས་པར་བྱའོ༔ ཞྭ་གོས་ལ་སོགས་པའི་སྤྱད་པ་ལས་
འཆར་བ་ནི༔ ཞྭ་གོས་ལ་སོགས་པའི་ནང་དུ་གནོད་འཚེ་མེད་པར༔ བྲ་བྱིའི་ཚང་
བཅས་པ་དང་༔ ཚང་གི་ནང་དུ་གྲོ་མོན་འབྲུ་སྣ་ཤིང་ཏོག་ལ་སོགས་པའི་རྫས་བཟང་
པོ་བསགས་པ་དང་༔ བྲ་སྲན་རམ་རུག་ལ་སོགས་མི་ཁའི་རྫས་བསགས་པ་དང་༔
ཞྭ་གོས་དང་སྐ་རགས་ལྷམ་སོགས་བྲ་བྱིས་ཕུག་ཅིང་ཟོས་པ་དང་༔ སྣུམ་གྱིས་གོས་
པ་དང་༔ མེས་ཚིག་པ་དང་༔ མཚོན་གྱིས་ཕོག་པ་དང་ དུད་འགྲོ་གང་དང་གང་གིས་
ཟོས་པ་དང་༔ རྐྱེན་མེད་པར་བུག་རལ་དུ་གྱུར་པ་ལ་སོགས་པ་རྣམས་ཀྱང་བཟང་
ངན་གྱི་རྟེན་འབྲེལ་ཡིད་ལ་འཆར་བར་འགྱུར་རོ༔ རྡོ་རྗེ་དྲིལ་བུ་ལ་སོགས་པའི་ཕྱག་
མཚན་དང་རོལ་མོ་ལས་འཆར་བ་ནི༔ གསར་དུ་བཟོས་པས་ལེགས་པར་གཅིག་
270



སྔོན་འགྲོ་ཆོས་སྤྱོད་སོགས་ཀྱི་སྐོར།
རྫོགས་སུ་གྲུབ་པ་དང་༔ མདངས་ལེགས་པ་དང་༔ སྐད་བཟང་ཞིང་ཆེ་བ་དང་༔ གཟི་
བརྗིད་འབར་བ་དང་༔ ཡིད་དུ་འོང་བ་དང་༔ རྐྱེན་མེད་པར་ཆག་པ་དང་༔ གས་པ་
དང་༔ རལ་བ་དང་༔ བུག་པ་དང་༔ མདངས་བཀྲག་ཡལ་བ་དང་༔ མ་མཛེས་པར་
གྱུར་པ་དང་༔ བོར་བ་དང་གཞན་ལ་ཤོར་བ་དང་༔ བཅང་སྙིང་མི་འདོད་པ་དང་༔ རང་
གི་འཕྲེང་བའི་ཐག་པ་རྐྱེན་མེད་དུ་ཆད་པ་དང་༔ ཚིག་པ་དང་༔ བོར་བ་དང་༔ ཆག་
པ་དང་༔ གས་པ་དང་ དེ་བཞིན་དུ་རྒྱན་གྱི་རྣམ་པ་གང་དག་ཆུད་ཟོས་པ་ལ་སོགས་
པ་རྣམས་གང་དང་གང་ཐམས་ཅད་རྟེན་འབྲེལ་གྱི་འཆར་སྒོ་ལས་བཟང་ངན་ཤེས་
པར་འགྱུར་རོ༔ རྟེན་དང་མཆོད་པའི་ཡོ་བྱད་རྣམས་ཀྱང་སྔ་མས་མཚོན་ཞིང་༔ ཁྱད་
པར་དུ་མོས་གུས་ཀྱི་རྟེན་ནམ༔ མཁའ་འགྲོ་ཆོས་སྐྱོང་གི་སྒྲུབ་རྟེན་རྣམས་བཀྲག་དང་
གཟི་བརྗིད་འབར་བ་དང་༔ བྱིན་ཆགས་པ་དང་༔ ཡིད་ལ་གཅག་པ་དང་༔ མཚན་
རྟགས་བཟང་བོ་འཆར་བ་དང་༔ ཡང་ན་བྱིན་རླབས་ཡལ་བ་དང་༔ བཀྲག་མདངས་
ཉམས་པ་དང་༔ ཆུད་ཟོས་སུ་སོང་བ་དང་༔ ཞུད་པ་དང་༔ འཐོར་བ་དང་༔ བཅང་
སྙིང་མི་འདོད་པ་དང་༔ མཐོང་ན་མི་སྡུག་པ་དང་༔ བགེགས་ཞུགས་པའི་མཚན་མ་
ཤར་བ་ལ་སོགས་པ་བཟང་ངན་གྱི་མཚན་མ་རྟེན་འབྲེལ་དུ་འཆར་བར་འགྱུར་ཏེ༔ དེ་
དག་ནི་རྣལ་འབྱོར་སྒྲུབ་པ་པོ་ལ་བར་ཆད་འབྱུང་བའི་སྔ་ལྟས་དང་༔ དངོས་གྲུབ་
འབྱུང་བ་ལ་སོགས་པའི་ལྟས་གང་ཡིན་ལེགས་པར་དཔྱད་ཅིང་ ངན་པ་བྱུང་ན་བཟློག་
པའི་རྟེན་འབྲེལ་ལ་འབད་པར་བྱའོ༔ མཆོད་པའི་ཡོ་བྱད་རྣམས་ནི༔ གང་བ་བོ་བ་
དང་༔ སྟོང་པ་གང་བ་དང་༔ བཤམས་ཉེས་པ་དང་༔ འཁྲུག་པ་དང་༔ བག་ཆགས་
མ་ཆགས་པ་ལ་སོགས་པ༔ གང་ཡིན་པའི་ཆོ་ག་དང་སྒྲུབ་པ་ལ་སོགས་དམིགས་སུ་
འགྲོ་མི་འགྲོ་བྱེ་བྲག་རྟེན་འབྲེལ་ལས་ཤེས་པར་འགྱུར་རོ༔ སྡོད་པའི་གནས་མལ་
ལས་འབྱུང་བ་ནི༔ སྒྲུབ་པ་ལ་སོགས་བྱེད་པར་འདོད་པའམ གནས་བརྟེན་པར་འདོད་
271



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
པའི་སླད་དུ་མཁང་ལས་བྱེད་པ་ལ་སོགས་གང་ལ་ཡང་ ས་ཕྱོགས་དེ་བག་ཆགས
དྭངས་སྤྱོ༔ སྡོད་སྙིང་འདོད༔ ཡིད་དུ་འོང་༔ རིག་པ་དྭངས༔ ཡུད་ཙམ་ཅིག་སྡོད་པས་
ཀྱང་དགེ་སྦྱོར་འཕེལ་བ་དང་༔ ཡང་སྡོད་མི་སྤྲོ༔ ཡིད་མི་ཆགས༔ བཞིན་མི་སྡུག
བག་མི་ཕེབས༔ ཡུད་ཙམ་ཅིག་བསྡད་ཀྱང་༔ གཟེ་རེ་མང་༔ རྟེན་འབྲེལ་གྱི་ལ་ཉེ་
ངན་པ་ལ་སོགས་པའི་བཟང་ངན་གྱི་བྱེ་བྲག་གང་བྱུང་ཐམས་ཅད་སྟོན་པར་འགྱུར་
བས་སྤང་བླང་ཤེས་པར་བྱའོ༔ གཞན་གྱི་ངག་ལམ་བྱུང་བ། འབུ་སྲིན་བྲ་བྱི་ལ་སོགས་གཙེར་བ།
རྫས་མི་སྡུག་པ་སྣོད་སྟོང་ལ་སོགས་པ་བྱུང་བ། ལྗི་ཤིག་ལ་སོགས་པས་གཟེར་བ། འབྱུང་བའི་གཡོ་འཁྲུགས་
ཀྱི་གནོད་པ། འདྲེ་སྲིན་ངན་པའི་ཆོ་འཕྲུལ་མི་འདོད་པ་བསྟན་པ་ལ་སོགས་སོ། །འགྲོ་བའི་ལམ་ལས་
བྱུང་བ་ནི༔ འགྲོ་སྙིང་མི་འདོད་པ་དང་༔ ཞྭ་ལྷམ་ལུས་པ་དང་༔ འགྲོ་ལམ་དུ་དུད་འགྲོའི་
རིགས་ཉལ་བ་དང་༔ རླུང་ཚུར་རྒྱུ་བ་དང་༔ ཕྱི་དལ་གྱི་བརྡ་སྟོན་པ་དང་ དོན་མི་
འགྲུབ་པའི་ལ་ཉེ་འབྱུང་བ་ལ་སོགས་པ་དང་༔ གྲོགས་ལྟས་དང་༔ དོན་འགྲུབ་པའི་
ལྟས་དང་༔ འབྱུང་བའི་སྐྱེལ་བསུ་དང་༔ འགྲོ་བྲོད་པ་དང་༔ གོམ་སྟབས་ཡང་ཕྱད་
ཕྱད་པ་དང་༔ མྱུར་པའི་ལ་ཉེ་ལ་སོགས་པ་བཟང་ངན་གྱི་རྟེན་འབྲེལ་འཆར་བས༔
སྒང་བླང་ཤེས་པར་བྱའོ༔ འཆག་པ་དང་ ཉལ་བ་དང་༔ འདུག་པ་རྣམས་ལའང་ལ་
ཉེ་བཟང་ངན་འཕྲལ་དུ་འཆར་བར་འགྱུར་བས་དཔྱད་དེ་སྤང་བླང་ཤེས་པར་བྱའོ༔
མོ་དང་ རྩིས་དང་༔ རྨི་ལམ་ལ་སོགས་པ་རྟེན་འབྲེལ་བཟང་ངན་གྱི་འཆར་སྒོ་འབྱུང་
བ་རྣམས་ནི༔ རང་རང་གི་གཞུང་ལས་ཞིབ་རྒྱས་འབྱུང་བསཿ སྤང་བླང་གི་མཚན་
ཉིད་ཤེས་པར་བྱ་ཞིང་༔ ཕྱི་ནང་བརྡ་དོན་སྤྲད་བར་བྱའོ༔ ས་མ་ཡཿ རྟེན་འབྲེལ་དེ་
དག་གང་ལའང་འཆར་ཚུལ་རྣལ་འབྱོར་པ་རབ་རྣམས་ལ་སྐད་ཅིག་མ་ལ་བཟང་ངན་
གང་ཡང་ལམ་ལམ་འཆར་ཞིང་བླང་དོར་གྱི་མཚན་ཉིད་ཤེས་ཤིང་མངོན་ཤེས་ཤར་
བ་ལྟར་འབྱུང་༔ འབྲིང་རྣམས་ལ་ཅུང་ཟད་མཉམ་པར་བཞག་ཅིང་དགོངས་པས་རྒྱུས་
272



སྔོན་འགྲོ་ཆོས་སྤྱོད་སོགས་ཀྱི་སྐོར།
ཅན་ལྟར་འཆར༔ ཐ་མ་རྣམས་ལའང་དཔྱད་འགྲོལ་དང་༔ གཞིག་པ་བཏང་བས་བྲེ་
སྲང་ཚད་ལ་ཕེབས་པ་ལྟར་འབྱུང་བར་འགྱུར༔ རྟེན་འབྲེལ་ལ་ཞུགས་ནས་ལུས་ངག་
ཡིད་གསུམ་གྱི་བྱེད་སྤྱོད་ཆེ་འབྲིང་ཆུང་སོགས་ཐམས་ཅད་རྟེན་འབྲེལ་གྱི་རོལ་པས་
པཿ རྟེན་འབྲེལ་སྟོན་བྱེད་ཀྱི་ལྷ་དང་ལྷ་མོ་ལ་གསོལ་བ་གདབ༔ ཕྲིན་ལས་གཞོལ༔
དེས་རིམ་གྱི་རིམ་གྱིས་ཇེ་གསལ་ཇེ་བདེན་ཇེ་བརྟན་ལ་འགྲོ༔ ཐེ་ཚོམ་དང་ཡིད་གཉིས་
མི་བྱེད༔ ལུས་ངག་ཡིད་གསུམ་དཀྱིལ་འཁོར་གསུམ་དང་ལྡན་པས་རྨི་ལམ་སྒྱུ་མ་ལྟ་
བུའི་བློ་སྦྱངས༔ གང་ཡང་དམིགས་མེད་མཐའ་བྲལ་གྱི་ཀློང་དུ་བསྐྱལ་བར་བྱའོ༔
སྣང་སྲིད་ཐམས་ཅད་རྟེན་འབྲེལ་དུ་ཤར་བའི་བདག་འདྲ་པདྨ་འབྱུང་གནས་ཀྱིས༔ བླ་
མེད་བྱང་ཆུབ་མཆོག་དོན་གཉེར་བའི་སྐྱེས་བུ་རྣམས་ཀྱི་ལམ་གྱི་ཆ་རྐྱེན་དུ་བཀོད་པ
རྟེན་འབྲེལ་རྒྱུན་ཁྱེར་དམར་ཁྲིད་ཀྱི་མན་ངག་སྣང་སྟོང་རིག་པའི་གབ་ཙེ་ཞེས་བྱ་བའོ༔
སྐལ་ལྡན་ལས་ཅན་ཨུ་རྒྱན་གསུང་གི་སྲས་དང་ཕྲད་པར་ཤོག༔ ས་མ་ཡཱ༔ རྒྱ་རྒྱ་རྒྱ༔
སྦས་རྒྱ༔ གཏད་རྒྱ༔ གཏེར་རྒྱ༔ དྷ་ཐིམ༔ ཁ་ཐཾ༔ ༔ སངས་རྒྱས་གླིང་པ་བདག་
འདྲ་ཡིས། པུ་རི་རིན་ཆེན་བྲག་རྫོང་གི་གཏེར་གནས་གཞལ་ཡས་ཁང་ནས་བཏོན།
རང་གཞན་རྟེན་འབྲེལ་དོན་གནས་ཤོག །ཤུ་བྷཾ། ༔
273



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཨཾ༔ བླ་མ་དགོངས་པ་འདུས་པ་ལས༔ གཏོར་མའི་
དེ་ཉིད་གསལ་བ་བདུད་རྩིའི་དཀོར་
མཛོད་ཅེས་བྱ་བ་
བཞུགས་སོ༔ ༔
ཨོཾ༔ ཟསཁཱབྷཱཡཱཀྐཤཐཾ༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ བརྡ་ལས་དོན་མཚོན་
རྟགས་ཀྱི་སྐུ༔ ཐམས་ཅད་མཁྱེན་ཅིང་གཟིགས་པའི་དཔལ༔ སྒྲ་བསྒྱུར་ཆོས་ཀྱི་གཏེར་
མཛོད་གསུང་༔ འགྲོ་བའི་དཔལ་མགོན་མཛད་ལ་འདུད༔ སྣོད་བཅུད་ལྷ་དང་ལྷ་མོར་
གསལ༔ སྣང་སྲིད་ཐམས་ཅད་གཏོར་མར་ཤར༔ དུས་གསུམ་རྒྱལ་བའི་དགོངས་པ་
ལོན༔ ཨེ་མ་བདག་འདྲ་པདྨ་མཚར༔ དེང་སང་མངའ་བདག་ཡབ་སྲས་དང་༔ རྗེས་
འཇུག་རྣམས་ཀྱི་དོན་སླད་དུ༔ གཏོར་མའི་དེ་ཉིད་གསལ་བར་བརྗོད༔ དེང་སང་སྤེལ་
བར་མི་རིགས་ཀྱང་༔ ལན་གཅིག་དུས་ཀྱི་ཐ་མ་ལ༔ མཁོ་ཕྱིར་རིན་ཆེན་གཏེར་དུ་
སྦོས༔ ས་མ་ཡཱ༔ བླ་མ་ཡི་དམ་དཀོན་མཆོག་མཆོད་པ་དང་༔ མཁའ་འགྲོ་ཆོས་སྐྱོང་
ཐུགས་དམ་བསྐང་བ་དང་༔ རིགས་དྲུག་སེམས་ཅན་སྦྱིན་པས་ཚིམ་པ་དང་ ཚོགས་
གཉིས་བསགས་ཤིང་བསོད་ནམས་སྤེལ་བ་དང་༔ བར་ཆད་བསལ་ཞིང་རྐེད་ངན་
བཟློག་པ་དང་༔ འབྱོར་པ་སྤེལ་ཞིང་དངོས་གྲུབ་ཐོབ་བྱའི་ཕྱིར༔ གཏོར་མའི་དེ་ཉིད་
འདི་ལྟར་ཤེས་པ་གཅེསཿ གཏོར་མའི་ངོ་བོ་ངེས་ཚིག་དབྱེ་བ་གསུམ༔ རྒྱུ་དང་དགོངས་
པ་རྟགས་དང་དཀྱིལ་འཁོར་དང་ གཏོང་བའི་དུས་དང་གཏོར་མ་གཏོང་བའི་གནས༔
གཏོང་བའི་ཕན་ཡོན་དེ་བཞིན་བཏང་བའི་ཐབས༔ དེ་སོགས་རྣམ་གྲངས་འགའ་ཞིག་
སྤྲོ་བ་སྟེ༔ གཏོར་མའི་ལས་ནི་ལས་རྣམས་ཀུན་གྱི་མཆོག༔ ལས་རྣམས་ཀུན་གྱི་སྣ་
274



སྔོན་འགྲོ་ཆོས་སྤྱོད་སོགས་ཀྱི་སྐོར།
ལ་གཏོར་མ་འགྲོ༔ དེ་ཕྱིར་གཏོར་མའི་ལས་ལ་བརྩོན་པ་གཅེས༔ དེ་ཡང་གཏོར་མ་
གཏོང་བ་ཆོས་ཀྱི་དབྱིངསཿ གཏོར་མའི་བྱ་བ་རིག་པ་ཡེ་ཤེས་ཡིན༔ གཏོར་མ་དབྱིངས་
དང་ཡེ་ཤེས་གཉིས་མེད་རྟགས༔ གཏོར་སྣོད་འཇིག་རྟེན་རྣམ་དག་ཆོས་ཀྱི་དབྱིངས༔
བཅུད་ཀྱི་སེམས་ཅན་རྣམ་དག་གཏོར་མའི་རྒྱུ༔ དབྱིངས་དང་ཡེ་ཤེས་གཉིས་སུ་མེད་
པའི་ངང་༔ གཏོར་བར་བྱེད་པ་གཏོར་མའི་ངོ་བོ་ཡིན༔ ངེས་ཚིག་མི་འཛིན་གཏོར་ཞིང་
ཡོངས་ཁྱབ་མ༔ སེམས་ལ་འཛིན་རྟོག་མེད་པས་གཏོར་ཞེས་ལཿ རྣམ་བཞི་མགྲོན་
གྱི་སྤྱན་སྔར་འདོད་ཡོན་ལྔ༔ ཆར་བཞིན་འབབ་པས་མ་ཞེས་བྱ་བའོ༔ གཏོར་མ་ལ་
ནི་དབྱེ་བ་རྣམ་པ་དྲུག ཕྱི་ནང་གསང་བ་དོན་རྟགས་མཚོན་པ་དྲུག དེ་བཞིན་སྣོད་
ཀྱང་རྣམ་དྲུག་འདི་ལྟ་སྟེ༔ ཕྱི་ཡི་གཏོར་སྣོད་རིན་ཆེན་རྣམ་པ་ལཿ ནང་གི་གཏོར་སྣོད་
མཚན་ལྡན་ཀ་པཱ་ལཿ གསང་བའི་གཏོར་སྣོད་རུས་སྦལ་ཁོག་པ་ལྟེ༔ དོན་གྱི་གཏོར་
མའི་སྣོད་ནི་ནམ་མཁའ་ཡངས༔ རྟགས་ཀྱི་གཏོར་སྣོད་ཕྱི་སྣོད་འཇིག་རྟེན་ནོ༔
མཚོན་པའི་གཏོར་སྣོད་གང་འབྱོར་སྣོད་ལའོ༔ གཏོར་མའི་རྒྱུ་ནི་གཙོ་བོ་རྣམ་པ་དགུ
དཀར་གསུམ་མངར་གསུམ་ཤ་ཆེན་རྣམ་གསུམ་ལསཿ ཕྱི་ཡི་དཀར་གསུམ་མར་ཁུ་
འོ་མ་ཞོ༔ དེ་བཞིན་མངར་གསུམ་སྦྲང་རྩི་ཀ་ར་དང་༔ མེ་ཏོག་སྣ་ཚོགས་བུ་རམ་བཅས་
པའོ༔ ནང་གི་དཀར་གསུམ་ཚིལ་ཞགས་རུས་པ་སྟེ༔ མངར་གསུམ་དྲི་ཆེན་ཚིལ་ཆེན་
གསུར་ཆེན་པོ༔ དེ་དག་སྐྱོབ་ཀྱང་དྲི་ཆུ་ཨ་མྲྀ་ཏཿ ཆང་སྦྱར་ཤ་ཆེན་ཞལ་ཟས་སྣ་ཚོགས་
སོགསཿ གསང་བའི་དཀར་གསུམ་རྐང་གླད་བྱང་སེམས་སོགསཿ མངར་གསུམ་བུད་
མེད་རྩི་ཆེན་ཚིལ་ཆེན་དང་༔ དངས་མ་དང་ནི་དེ་བཞིན་སྙིགས་མའོ༔ གཏོར་མའི་
དགོངས་པ་ལ་ནི་རྣམ་པ་བཞི༔ བདག་ཉིད་ཡི་དམ་ལྷ་ཡི་སྐུ་རུ་དགོངསཿ ནམ་མཁའ་
ལྷ་ཡི་གཞལ་ཡས་ཁང་དུ་དགོངསཿ སེམས་ཅན་ཐམས་ཅད་ལྷ་དང་ལྷ་མོར་དགོངས༔
གཏོར་མའི་རྫ་ས་ནི་བདུད་རྩིའི་རྒྱ་མཚོར་དགོངས༔ གཏོར་མའི་རྟགས་ནི་སྔགས་དང་
275



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
ཕྱག་རྒྱ་དང་ དེ་བཞིན་ཏིང་ངེ་འཛིན་དང་ཡིག་འབྲུའོ༔ གཏོར་མའི་དཀྱིལ་འཁོར་
དག་ཀྱང་འདི་ལྟ་སྟེ༔ ཕྱི་གཏོར་སྐབས་ན་སྲིད་ཞུའི་མགྲོན་གྱི་གཙོ༔ བཅོམ་ལྡན་འདས་
ལ་སངས་རྒྱས་བྱང་ཆུབ་སེམས༔ ཉན་ཐོས་རང་རྒྱལ་ཚོགས་ཀྱིས་བསྐོར་བའོ༔ ཡོན་
ཏན་མགྲོན་གྱི་གཙོ་བོ་ཕྱག་རྡོར་ལ༔ འཁོར་དུ་གཙང་རིགས་མགོན་པོ་བདུན་ཅུས་
བསྐོར༔ སྙིང་རྗེའི་མགྲོན་གཙོ་སྤྱན་རས་གཟིགས་དབང་ལ༔ འཁོར་དུ་རིགས་དྲུག་
སེམས་ཅན་རྣམས་ཀྱིས་བསྐོར༔ ལན་ཆགས་མགྲོན་གྱི་གཙོ་བོ་རྟ་མགྲིན་ལ༔ བགེགས་
རིགས་སྟོང་ཕྲག་བརྒྱད་ཅུའི་འཁོར་གྱིས་བསྐོར༔ ནང་དང་གསང་བའི་གཏོར་མའི་
སྐབས་སུ་ནི༔ སྲི་ཞུའི་མགྲོན་གཙོ་བླ་མ་ཡི་དམ་ལ༔ དཀྱིལ་འཁོར་ཕྱི་ནང་ལྷ་ཚོགས་
རྣམས་ཀྱིས་བསྐོར༔ ཡོན་ཏན་མགྲོན་གཙོ་མཁའ་འགྲོ་སྡེ་ལྔ་ལཿ ཆོས་སྐྱོང་ཕོ་རྒྱུད་
མོ་རྒྱུད་རྣམས་ཀྱིས་བསྐོར༔ སྙིང་རྗེའི་མགྲོན་གཙོ་དུས་གསུམ་ཕ་མ་ལ༔ འགྲོ་བ་
རིགས་དྲུག་སེམས་ཅན་རྣམས་ཀྱིས་བསྐོར༔ ལན་ཆགས་མགྲོན་གཙོ་རང་གི་སྲུང་
མ་ལཿ འཁོར་དུ་ལྷ་སྲིན་སྡེ་བརྒྱད་ཚོགས་ཀྱིས་བསྐོར༔ དེ་ལྟར་དཀྱིལ་འཁོར་ལྷ་ལ་
འབུལ་བར་བྱ༔ གཏོར་མ་གཏོང་བའི་དུས་ལ་རྣམ་པ་གསུམ༔ དུས་བཟང་དུས་མིན་
དུས་སྐབས་གཏོང་བ་ལ༔ དུས་བཟང་གཏོར་མ་ཉ་སྟོང་བརྒྱད་གསུམ་དང་ དེ་བཞིན་
ཚེས་བཅུ་ཉེར་གཉིས་ཉེར་ལྔ་ལའོ༔ དུས་མིན་རྒྱུན་དུ་གཏོང་པའི་གཏོར་མ་སྟེ༔ མ་
ཆགས་གཙོར་བཏོན་དུས་སྐབས་ནམ་ཡང་རུང་༔ དུས་སྐབས་གཙང་རིས་གཏོར་མ་
ཉིན་མོར་གཏོང་༔ གཙང་རིས་མགོན་པོ་ཉིན་མོར་རྒྱུ་བའི་ཕྱིར༔ སྲོད་དང་ཐོ་རངས་
མ་མོ་མཁའ་འགྲོ་དང་༔ ལྕམ་དྲལ་རྒྱུ་ཕྱིར་དེ་དག་གཏོར་མ་གཏོང་༔ ཤ་ཟ་འབྱུང་པོའི་
ཚོགས་རྣམས་ནུབ་མོར་རྒྱུ༔ དེ་ཕྱིར་འབྱུང་གཏོར་ནུབ་མོར་གཏང་བར་བྱ༔ འགྲོ་བ་
རིགས་དྲུག་དུས་མིན་རྒྱུ་བས་གཏོང་༔ ཡི་དྭགས་གཏོར་མ་དགོང་མོ་རྒྱུ་བས་གཏོང་
གཏོར་མ་གཏོང་བའི་དུས་ནི་འདི་ལྟ་སྟེ༔ འཇིག་རྟེན་ལས་འདས་ཡེ་ཤེས་ལྷ་རྣམས་
276



སྔོན་འགྲོ་ཆོས་སྤྱོད་སོགས་ཀྱི་སྐོར།
དང་༔ འཇིག་རྟེན་པ་སྟེ་མདོར་ན་མགྲོན་རྣམ་བཞི༔ གཏོར་མ་གཏོང་བའི་ཡོན་ཏན་
ཕན་ཡོན་ནི༔ གནས་སྐབས་མཐར་ཐུག་གཉིས་ལས་གནས་སྐབས་སུ༔ ཚེ་རིང་ནད་
མེད་མི་ནོར་ལོངས་སྤྱོད་འཕེལ༔ ཅི་བསམ་འགྲུབ་ཅིང་ཕྱི་ནང་བར་ཆད་ཞི༔ མཐར་
ཐུག་སྒྲིབ་པ་བྱང་ཞིང་ཚོགས་རྫོགས་ནས༔ བླ་མེད་བྱང་ཆུབ་སྙིང་པོ་ཐོབ་པར་འགྱུར༔
གཏོར་མ་བཏང་བའི་ལས་ནི་གེགས་སེལ་ཏེ༔ བགེགས་ཀྱི་རིགས་ལ་དོན་རྟགས་མཚོན་
པ་གསུམ༔ མཚོན་པའི་བགེགས་ཀྱིས་སྲོག་གཅོད་ལོངས་སྤྱོད་འཇོམས༔ དེ་སོགས་
ཚེ་འདིར་བར་ཆད་བྱེད་པའོ༔ སྒྱུ་མ་སྔོན་དུ་བྱུང་བའི་བགེགས་ཞེས་བྱ༔ རྟགས་ཀྱི་
བགེགས་ནི་ཉོན་མོངས་རྣམ་པ་ལྔ༔ དེས་ནི་གཟུགས་ཀྱི་སྐུ་ལ་བར་ཆད་བྱེད༔ དོན་
གྱི་བགེགས་ནི་མ་རིག་པ་ཡིན་ཏེ༔ དེས་ནི་ཆོས་ཀྱི་སྐུ་ལ་བར་ཆད་བྱེད༔ མདོར་ན་
བགེགས་ཞེས་རྣམ་པར་རྟོག་པ་སྟེ༔ བླ་མེད་བྱང་ཆུབ་བསྒྲུབ་ལ་བར་ཆད་བྱེད༔ དེ་
ཕྱིར་གཏོར་མའི་ལས་ལ་བརྩོན་པ་གཅེསཿ གཏོར་མའི་བར་ཆད་ཐམས་ཅད་སེལ་
བར་བྱེད༔ གཏོང་བའི་ཐབས་ནི་མི་བཟུང་མི་གཏོང་སྟེ༔ རྒྱུན་གྱི་གཏོར་མ་མི་བཟུང་
མི་གཏོང་བ༔ དགོང་མོ་བཟུང་ལ་ནང་པར་གཏོང་བ་དང་༔ ནང་པར་བཟུང་ལ་དགོང་
མོར་བཏང་བ་དང་༔ གནས་སྐབས་མི་གཏང་བསྒྲུབ་པ་གཉན་པོའི་དུས༔ དཔལ་གྱི་
གཏོར་མ་མི་གཏོང་བཟུང་བ་ཡིས༔ ལྷ་དང་སྲུང་མ་འདུ་ཞིང་དངོས་གྲུབ་མྱུར༔ ཆོས་
སྐྱོང་གཏོར་མ་མི་བཟུང་བཏང་བ་ཡིས༔ ལས་རྣམས་མྱུར་ཞིང་དངོས་གྲུབ་སྟེར་བར་
བྱེད༔ སྒྲུབ་པ་མ་ཐོན་བར་དུ་གཏོར་གཞོང་རྣམས༔ བཤལ་བར་མི་བྱེད་དེ་ལ་ཆོས་
སྐྱོང་འདུ༔ གཏོར་མ་གཏོང་དུས་གཏོར་ཁ་ཕྱིར་མི་བཟློག ཕྱིར་བཟློག་པོས་ན་དངོས་
གྲུབ་ལྡོག་པར་འགྱུར༔ གཏོར་གཞོང་ནང་དུ་ཁ་བསྟན་དངོས་གྲུབ་འདུ༔ གཏོར་མ་
གཏོང་ཁ་གཏོར་སྣོད་བསྒུལ བར་བྱ༔ མ་བསྒྲིལ་བཏང་ན་མགྲོན་གྱིས་མི་ལེན་ཞེས༔
གསང་ཆེན་རོལ་པའི་རྒྱུད་ནས་འདི་སྐད་གསུངས༔ ཡེ་ཤེས་ལྷ་ལ་གཏོར་མ་འབུལ་
277



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བའི་ཚེ༔ བསྒུལ་ནས་མ་ཕུལ་མ་གུས་བརྙས་པར་འགྱུར༔ འཇིག་རྟེན་མགྲོན་ལ་བསྒུལ་
ནས་མ་བྱིན་ན༔ བསྔོས་ཀྱང་ཐོབ་པར་མི་འགྱུར་ལེན་མི་ནུས༔ དེ་སྐད་བྱུང་ཕྱིར་གཏོར་
ཁར་བསྒུལ་བ་གནད༔ དེ་སོགས་གཏོང་བའི་ཐབས་ནི་མང་ཞེས་ཀྱང་ ལག་ལེན་
རིམ་པ་འབྱུང་ཕྱིར་ཤེས་པར་བྱ༔ ༈ གཏོར་མའི་དོན་ནི་ལྟ་བ་སྒོམ་ཐབས༔ སྤྱོད་པ་
དམ་ཚིག་འབྲས་བུ༔ གཏོར་མ་བྱིན་གྱིས་མ་བརླབས་པའི་སྐྱོན༔ མ་ཐིང་བའི་སྐྱོན༔
བསྔོ་བ་མ་དག་པའི་སྐྱོན༔ མ་རྫོངས་པའི་སྐྱོན༔ གཏོར་མའི་རྒྱུ་རྐྱེན་མ་ཚོགས་པའི་
སྐྱོན༔ རྫས་མ་ཚོགས་པའི་སྐྱོན༔ རྫས་ངོ་མ་ཤེས་པའི་སྐྱོན༔ ཕུད་ཉམས་པའི་སྐྱོན༔
ཆོ་ག་གཞུང་མ་བསྲང་བའི་སྐྱོན༔ སྔགས་དང་ཕྱག་རྒྱ་ནོར་བའི་སྐྱོན༔ ༈ གཏོར་
མའི་དོན་རྣམས་ལས་གསུངས་པ༔ འཛིན་པ་མེད་པས་གཏོར་ཞེས་བྱ༔ ཡོངས་ལ་
ཁྱབ་པས་མ་ཞེས་བྱ༔ ཆགས་པ་མེད་པས་གཏོར་ཞེས་བྱ༔ རང་བཞིན་བྲལ་བས་མ་
ཞེས་བྱ༔ གཏོར་མའི་སྒོམ་ཐབས་འདི་ལྟར་ཏེ༔ ཀུན་རྫོབ་ཙམ་དུ་གཏོར་མའི་སྣོད༔
ཡེ་ཤེས་ཆེན་པོའི་གཞལ་ཡས་ཁང་༔ དཔག་མེད་རྒྱ་ཁྱོན་ལྡན་པར་བསྒོམ༔ ནང་གི་
གཏོར་མ་དུག་ལྔའི་གསོས༔ ཡེ་ཤེས་ལྔ་ཡི་རང་བཞིན་ཅན༔ འདོད་པའི་ཡོན་ཏན་
རྣམ་ལྔ་ལས༔ དཔེར་ན་གཞི་ལ་རྐྱེན་འཁྲུངས་ཤིང་༔ ས་ལ་ལོ་ཏོག་ལྟ་བུར་སྐྱེ༔ བར་
སྣང་ལ་ནི་སྤྲིན་ལྟར་གཏིབས༔ ནམ་མཁའ་ལ་ནི་ཆར་བཞིན་འབེབས༔ མི་ཟད་ཆེན་
པོའི་གཏེར་བཞིན་བསྒོམ༔ དོན་དམ་པར་ནི་གཏོར་མའི་སྣོད༔ ཆོས་དབྱིངས་སྐྱེ་མེད་
དོན་ཡིན་ནོ༔ གཏོར་མ་ཉིད་ནི་རིག་པ་ཡི༔ ཡེ་ཤེས་ཆེན་པོའི་ཆོ་འཕྲུལ་ཡིན༔ དབྱིངས་
དང་ཡེ་ཤེས་གཉིས་མེད་པས༔ འོད་འཕྲོས་འགྲོ་བའི་དོན་བྱེད་བསྒོམ༔ གཏོར་མའི་
སྤྱོད་པ་འདི་ལྟ་སྟེ༔ བོ་དང་ཟག་དང་འབག་རྩོག་སོགས༔ མི་གཙང་དྲི་མས་མ་གོས་
པ༔ གཏོར་མ་ཆུ་མེད་མི་རུང་སྟེ༔ ཆབ་སོགས་བྲན་པར་མ་བྱས་ན༔ གཏོར་མ་སྤེལ་
བར་མི་ནུས་སོ༔ གཞན་ཡང་གཏོར་མའི་སྤྱོད་པ་ནི༔ ལག་ལེན་ཚུལ་དང་ལྡན་པ་གཅེས
278



སྔོན་འགྲོ་ཆོས་སྤྱོད་སོགས་ཀྱི་སྐོར།
གཏོར་མ་བཏང་བའི་འབྲས་བུ་ནི༔ ཚེ་འདིར་ནད་མེད་ལོངས་སྤྱོད་འཕེལ༔ ཚེ་རིང་
བསམ་པ་ཆོས་བཞིན་འགྲུབ༔ མཐར་ཐུག་ཐར་པ་མྱ་ངན་ལསཿ འདས་པའི་གནས་
སུ་འབྱིན་པར་ངེས༔ གཏོར་མ་བྱིན་གྱིས་མ་བརླབས་ན༔ འཕགས་པ་རྣམས་ཀྱི་བཀའ་
ཆད་དང་༔ ཆོས་སྐྱོང་རྣམས་ཀྱི་འཁུ་ལྡོག་འབྱུང་༔ འདི་ཕྱི་གང་ལ་མི་ཕན་འགྱུར
གཏོར་མ་མ་ཐིང་ཉེས་པ་ནི༔ རྣལ་འབྱོར་བསམ་པ་འགྲུབ་མི་འགྱུར༔ དམ་ཚིག་
རྒྱུན་དུ་མི་འབྲལ་གཏོང་༔ རློམ་སེམས་ཆགས་པ་མེད་པར་གཏོང་༔ རེ་དོགས་འཁུ་
འཕྲིགས་མེད་པར་གཏོང་༔ རྣལ་འབྱོར་ལུས་ངག་ཡིད་གསུམ་སྟེ༔ དཀྱིལ་འཁོར་
གསུམ་དང་མ་བྲལ་ངང་༔ ཐ་མལ་སྤྱོད་ཚུལ་སྦྱངས་པས་གཏོང་༔ སེར་སྣ་མ་ཤོར་
བཏང་བའི་བློསཿ ཕ་རོལ་ཕྱིན་དྲུག་ཚུལ་ལྟར་བཏང་༔ བསྔོ་བ་ལོག་ན་རྣལ་འབྱོར་
པ༔ ལས་ཀྱི་སྒྲིབ་པ་ཅན་དུ་འགྱུར༔ གཏོར་མ་མ་འབྱོར་རི་སྐམ་གྱི༔ ཡི་དྭགས་དག་
ཏུ་སྐྱེ་ཞེས་གྲགས༔ གཏོར་མའི་རྒྱུ་རྐྱེན་མ་ཚོགས་ན༔ གཏོར་མའི་མགྲོན་རྣམས་མི་
ཚོགས་ཤིང་༔ གཏོར་མའི་འབྲས་བུ་སྨིན་མི་འགྱུརཿ གཏོར་མའི་དམ་རྫས་མ་ཚོགས་ན༔
གཏོར་མགྲོན་བོས་ཀྱང་མི་འབྱོན་ནོ༔ བྱིན་གྱིས་མ་བརླབས་མགྲོན་མི་དགྱེས༔ སྔགས་
པས་དམ་རྫས་མ་ཤེས་ན༔ ཡེ་ཤེས་ལྷ་ཡི་ཆད་པ་ནི༔ རྣལ་འབྱོར་པ་ལ་འབྱུང་བར་
འགྱུར༔ གཏོར་མའི་ཕུད་ཉམས་རྣལ་འབྱོར་ལཿ ཕྱི་ནང་རྐྱེན་དང་བར་ཆད་འབྱུང་༔
ཆོ་ག་གཞུང་བཞིན་མ་བསྲངས་ན༔ ལས་ཀྱི་སྒྲིབ་པར་འགྱུར་ཞེས་གསུངས༔ སྔགས་
དང་ཕྱག་རྒྱ་ནོར་གྱུར་ན༔ རིགས་ཆད་པ་ཡི་ནང་དུ་སྐྱེ༔ གཏོར་མ་གཏོང་ཐབས་དོན་
རྣམས་ནི༔ དཀོན་མཆོག་སྲི་ཞུའི་མགྲོན་རྣམས་ལ༔ རྗེ་ལ་ཞེ་ས་ཕུལ་ཚུལ་བཏང་༔
ཡོན་ཏན་མགྲོན་ལ་ཕུལ་ཚུལ་ནི༔ མཉམ་གཉིས་གྲོགས་ལ་མགྲོན་བྱེད་ཚུལ༔ ལན་
ཆགས་མགྲོན་གྱི་རིགས་རྣམས་ལ༔ བུ་ལོན་ཞུ་འཇལ་ཚུལ་དུ་བཏང་༔ རིགས་དྲུག་
སྙིང་རྗེའི་མགྲོན་རྣམས་དང་༔ ལོངས་སྤྱོད་མ་ནུས་ཕྱོགས་རྣམས་ལ༔ སྦྱིན་པ་བཏང་
279



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བའི་ཚུལ་དུའོ༔ གཏོར་མགྲོན་བསམ་གྱིས་མི་ཁྱབ་ཀྱང་༔ མདོར་ན་དཀོན་མཆོག་
སྲི་ཞུའི་མགྲོན༔ བླ་མ་ཡི་དམ་དཀོན་མཆོག་གོ༔ ཡོན་ཏན་མགྲོན་ལ་ཕྱི་ནང་གཉིས
གཙང་རིས་མགོན་པོ་ཕྱི་ཡི་མགྲོན༔ མཁའ་འགྲོ་དམ་ཅན་ཆོས་སྐྱོང་དང་༔ ལྷ་སྲིན་
སྡེ་བརྒྱད་ནང་གི་མགྲོན༔ ལན་ཆགས་མགྲོན་གྱི་རིགས་རྣམས་ཀུན༔ བགེགས་རིགས་
སྟོང་ཕྲག་བརྒྱད་ཅུར་འདུསཿ སྙིང་རྗེའི་མགྲོན་དུ་གྱུར་པ་ནི༔ དུས་གསུམ་ཕ་མ་རིག་
དྲུག་གི༔ སེམས་ཅན་རྣམས་ལ་འདུས་པའོ༔ ༈ མི་འཛིན་ཡོངས་སུ་གཏོང་བའི་གཏོར་
མ་དང་༔ འགྱུར་མེད་ཡེ་ཤེས་རྒྱན་གྱི་གཏོར་མ་དང་༔ བདེ་ཆེན་ཀློང་དུ་འཁྱིལ་བའི་
གཏོར་མ་དང་༔ འགྱུར་མེད་རྒྱ་ཡིས་གདབ་པའི་གཏོར་མ་དང་༔ དག་པ་ཆོས་ཉིད་
དབྱིངས་ཀྱི་གཏོར་མ་དང་༔ མ་ལུས་ཡོངས་ལ་ཁྱབ་པའི་གཏོར་མ་དང་༔ དམིགས་.
པ་རྩེ་གཅིག་པ་ཡི་གཏོར་མ་སྟེ༔ མི་འཛིན་ཡོངས་སུ་གཏོང་བའི་གཏོར་མ་ནི༔ ཏིང་
འཛིན་གསལ་བས་དུས་གསུམ་བདེ་གཤེགས་མཆོད༔ ཁམས་གསུམ་ཡོངས་ཀྱི་སེམས་
ཅན་སྦྱིན་པ་དང་༔ བསམ་གྱིས་མི་ཁྱབ་དམིགས་པས་གཏོང་བའོ༔ འགྱུར་མེད་ཡེ་
ཤེས་རྒྱན་གྱི་གཏོར་མ་ནི༔ སྣང་སྲིད་སེམས་ཅན་གཏོར་མའི་རང་བཞིན་ནམ གཏོར་
མ་ཉིད་ལ་དམིགས་ལ་དུས་གསུམ་དུ༔ བདེ་བར་གཤེགས་པ་ཐམས་ཅན་མཆོད་པ་
ཡིསཿ དུས་གསུམ་རྩད་གཅོད་ངན་སོང་ཕྱག་མས་བཏབ༔ ཆོས་ཉིད་བདེ་ཆེན་ངང་
ལ་མི་འགྱུར་བའོ༔ བདེ་ཆེན་ཀློང་དུ་འཁྱིལ་པའི་གཏོར་མ་ནི༔ གོང་མ་ལྟ་བུར་དམིགས་
པ་ཐམས་ཅད་ནི༔ སྣང་སྲིད་བདེ་བ་ཆེན་པོའི་རང་བཞིན་ནམ༔ ལྷུན་གྲུབ་ངང་གིས་
འདུ་འབྲལ་མེད་པ་སྟེ༔ སངས་རྒྱས་དང་ནི་སེམས་ཅན་གཉིས་སུ་མེད༔ ཀུན་ཀྱང་
ལྷུན་གྱིས་མ་གྲུབ་མེད་པའོ༔ འགྱུར་མེད་རྒྱ་ཡིས་གདབ་པའི་གཏོར་མ་ནི༔ འཛིན་
པ་རྟོག་པ་མེད་པའི་དུས་ཉིད་ནས༔ རྟོགས་ནས་བྱང་སེམས་ཅི་ལྟར་དམིགས་མེད་
ལ༔ འགྱུར་བ་མེད་ཅིང་རྒྱ་ཡིས་བཏབ་པའོ༔ དག་པ་ཆོས་ཀྱི་དབྱིངས་ཀྱི་གཏོར་མ་
280



སྔོན་འགྲོ་ཆོས་སྤྱོད་སོགས་ཀྱི་སྐོར།
ནི༔ གཏོར་མ་ཆོས་ཉིད་བྱང་སེམས་རང་བཞིན་དུ༔ མ་བྱུང་མ་སྐྱེས་སྐྱེ་བ་མེད་པའི་
ཀློང་༔ ཡོངས་ཁྱབ་ཆེན་པོ་ཀུན་ལ་ཁྱབ་པའོ༔ མ་ལུས་ཡོངས་ལ་ཁྱབ་པའི་གཏོར་མ་
ནི༔ ཡོངས་ལ་ཁྱབ་པའི་གཏོར་མ་ཡོངས་ཁྱབ་ཅིང་༔ ཀུན་ལ་ཁྱབ་པར་བཏང་བས་
མ་ཞེས་བྱ༔ ཕྱི་སྣོད་འཇིག་རྟེན་དག་གིས་གང་ཁྱབ་ན༔ ནང་བཅུད་སེམས་ཅན་ཀུན་
གྱིས་ཁྱབ་པའོ༔ དེ་བཞིན་དེ་ཡིས་གར་ཁྱབ་གཏོར་མས་ཁྱབ༔ དེ་ལྟར་གཏོར་མས་
གང་དུ་ཁྱབ་པ་ན༔ ཆོས་ཉིད་བྱང་ཆུབ་སེམས་ཀྱིས་ཁྱབ་པའོ༔ དམིགས་པ་རྩེ་གཅིག་
པ་ཡི་གཏོར་མ་ནི༔ སེམས་ཉིད་དམིགས་པ་རྩེ་གཅིག་མི་འགྱུར་བ༔ གང་ལ་བསྔོས་
པའི་མགྲོན་ལ་རྩེ་གཅིག་ཏུ༔ ཏིང་ངེ་འཛིན་གྱིས་བསྔོས་ནས་གཏོང་བ་ཡིན༔ གཏོར་
མ་ལམ་དུ་ཁྱེར་བའི་མན་ངག་ཏུ༔ སྣང་བ་ཚོགས་ལམ་ཕྱི་ནང་གསང་བ་གསུམ༔ ཕྱི་
ཡི་སྣང་བ་ཚོགས་ལམ་གཏོར་མ་ནི༔ སྣོད་དང་རྫས་དང་བྱིན་གྱིས་བརླབ་པ་དང་༔
གཏོར་མའི་མགྲོན་ཀུན་མཆོད་པས་བསྟབ་པ་དང་༔ བསྔོ་ཞིང་ཕྲིན་ལས་བཅོལ་དང་
གཤེགས་པ་དང་༔ འདོད་དོན་གསོལ་བ་གདབ་ལ་བཏང་བའོ༔ གཏོར་མ་གཏོང་བའི་
སྣོད་ནི་རིན་པོ་ཆེ༔ ཆེ་ཆུང་ཅི་འབྱོར་གས་ཆག་མེད་པའོ༔ རྫས་ནི་ཞལ་ཟས་རྣམ་པ་
སྣ་ཚོགས་ལ༔ དཀར་གསུམ་མངར་གསུམ་དག་གིས་བརྒྱན་པ་སྟེ༔ ཆེ་ཆུང་དག་ཀྱང་
རི་ལྟར་འབྱོར་པའོ༔ བྱིན་བརླབ་བདག་དང་གཏོར་མ་བྱིན་བརླབ་གཉིས༔ དང་པོ་
བདག་ཉིད་བྱིན་གྱིས་བརླབ་པ་ནི༔ སྐད་ཅིག་ཉིད་ལ་ཧཱུྃ་ཞེས་བརྗོད་ཙམ་གྱིས༔ བདག་
ཉིད་ཡི་དམ་ལྷ་རུ་ལམ་གྱིས་བསྐྱེད༔ དེ་ནས་ལུས་ངག་ཡིད་གསུམ་བྱིན་གྱིས་བརླབ༔
ཨོ་ཨཱཧཱུྃ༔ ཞེས་ལན་གསུམ་བརྗོད་པ་ལས༔ སྤྱི་བོ་ལ་སོགས་གནས་གསུམ་ཟླ་བའི་
སྟེང་༔ ཨོཾ་ཨཱཿཧཱུྃ་གསལ་སྒོ་གསུམ་བྱིན་གྱིས་བརླབ༔ དེ་ནས་གཏོར་མ་བྱིན་གྱིས་བརླབ་
པ་ནི༔ འབྲུ་གསུམ་བརྗོད་དེ་རང་གི་གནས་གསུམ་ནས༔ ཡི་གེ་གསུམ་འཕྲོས་གཏོར་
མའི་སྟེང་དུ་བརཿ༔ ངག་ཏུ་བརྗོད་དེ་གཙང་སྨེ་ཐམས་ཅད་སྦྱངས༔ སླར་ཡང་འབྲུ་
281



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
གསུམ་ལན་བདུན་བརྗོད་པ་ཡིས༔ གཏོར་མ་བདུད་རྩི་མུ་ཏིག་དཀར་པོ་ལྟར༔ ནམ་
མཁའི་ཁམས་ཀུན་ཡོངས་སུ་ཁྱབ་པར་སྤེལ༔ སླར་ཡང་འབྲུ་གསུམ་ལན་གསུམ་བརྗོད་
པ་ཡིས༔ སོ་སོར་ཅི་ལྟར་འདོད་པ་བཞིན་དུ་གྱུར༔ དེ་ནས་མགྲོན་ཀུན་རང་གི་གནས་
གསུམ་ནས༔ འོད་འཕྲོས་རྣམ་བཞིའི་མགྲོན་རྣམས་སྤྱན་དྲངས་ནས༔ ཡན་ལག་བདུན་
པའི་ཚུལ་དུ་འདི་ལྟར་རོ༔ དུས་གསུམ་བླ་མ་ཡི་དམ་མཁའ་འགྲོ་དང་༔ བདེ་བར་
གཤེགས་པ་འཁོར་བཅས་གཤེགས་སུ་གསོལ༔ དཀོན་མཆོག་གསུམ་ལ་ཕྱག་འཚལ་
སྐྱབས་སུ་མཆི༔ དཀོན་མཆོག་གསུམ་ལ་སྐྱབས་གསོལ་རྗེས་སུ་བཟུང་༔ མ་ཆགས་
པདྨའི་གདན་ལ་བཞུགས་སུ་གསོལཿ མཆོད་པ་རྣམས་ཀྱིས་མཆོད་ཅིང་སྡིག་པ་བཤགས༔
དགེ་ལ་ཡི་རང་མྱ་ངན་མི་འདའ་བཞུགས༔ ཆོས་ཀྱི་འཁོར་ལོ་རབ་ཏུ་བསྐོར་བར་
བསྐུལ༔ སེམས་ཅན་མ་ལུས་བྱང་ཆུབ་མཆོག་ཐོབ་ཤོག ཅེས་པས་སྲི་ཞུའི་མགྲོན་
གཙོ་ཤཱཀ་ཐུབ་དང་༔ ཡུམ་ཆེན་ཤེས་རབ་ཕ་རོལ་ཕྱིན་མ་ལ༔ འཁོར་དུ་དུས་གསུམ་
བདེ་བར་གཤེགས་པ་དང་༔ ཕྱོགས་བཅུའི་རྒྱལ་བ་རྣམས་ཀྱིས་བསྐོར་བ་དང་༔ ཡོན་
ཏན་མགྲོན་གཙོ་ཕྱག་ན་རྡོ་རྗེ་ལ༔ གཙང་རིས་དཔལ་མགོན་བདུན་ཅུ་རྩ་གཉིས་དང་༔
དམ་ཅན་ཆོས་སྐྱོང་སྲུང་མ་དམ་ཚིག་ཅན༔ དཔག་ཏུ་མེད་པའི་འཁོར་གྱིས་བསྐོར་བ་
དང་༔ སྙིང་རྗེའི་མགྲོན་གཙོ་སྤྱན་རས་གཟིགས་དབང་ལ༔ ཁམས་གསུམ་ས་དགུ་
དག་ལ་གནས་པ་ཡི༔ རིགས་དྲུག་སེམས་ཅན་དུས་གསུམ་ཕ་མས་བསྐོར༔ ལན་ཆགས་
མགྲོན་གཙོ་དཔའ་བོ་རྟ་མགྲིན་ལཿ འཁོར་དུ་བགེགས་རིགས་སྟོང་ཕྲག་བརྒྱད་ཅུ་
དང་༔ ལྷ་སྲིན་སྡེ་བརྒྱད་ཚོགས་གྱིས་བསྐོར་བའོ༔ དེ་རྣམས་མདུན་དུ་པད་སྡོང་སྟེང་
བཞུགས་བསམ༔ དེ་ལ་མཆོད་ཅིང་གསོལ་བ་གདབ་པ་ནི༔ སྲི་ཞུའི་མགྲོན་གཙོ་འཁོར་
དང་བཅས་པ་རྣམས༔ མཆོད་སྦྱིན་གཏོར་མ་རྒྱ་ཆེན་འདི་བཞེས་ལ༔ བདག་གི་འདོད་
དོན་བསམ་པ་བསྒྲུབ་ཏུ་གསོལ༔ ཀུན་ལ་དེས་འགྲེས་སེ་གོལ་ལན་གསུམ་བརྡབ༔
282



སྔོན་འགྲོ་ཆོས་སྤྱོད་སོགས་ཀྱི་སྐོར།
གཏོར་མ་བདུད་རྩིར་གྱུར་པ་མགྲོན་རྣམས་ཀྱིས༔ དགྱེས་ཤིང་གསོལ་ནས་དངོས་
གྲུབ་སྩོལ་བར་བསམ༔ དེ་ནས་བསྔོ་ཞིང་ཕྲིན་ལས་བཅོལ་བ་ནི༔ རིན་ཆེན་རྒྱ་ཆེའི་
སྣོད་ནང་དུ༔ ཞལ་ཟས་སྣ་ཚོགས་གཏོར་མའི་རྒྱུ༔ དཀར་གསུམ་མངར་གསུམ་གཏོར་
མའི་རྒྱན༔ འབྲུ་གསུམ་སྔགས་ཀྱི་བྱིན་བརླབས་ནསཿ མི་དགྱེས་པ་ནི་གང་ཡང་མེད༔
རྒྱལ་བ་མཆོད་པས་མཉེས་གྱུར་ཅིག༔ དམ་ཅན་ཐུགས་དམ་བསྐང་གྱུར་ཅིག༔ རིགས་
དྲུག་འདོད་པ་ཚིམས་གྱུར་ཅིག༔ ལན་ཆགས་བུ་ལོན་འཁོར་གྱུར་ཅིག༔ རྣམ་བཞིའི་
མགྲོན་དུ་གྱུར་པ་ལ༔ ཚད་མེད་གཏོར་མ་འདི་བསྔོས་པས༔ བདག་དང་སེམས་ཅན་
ཐམས་ཅད་ཀྱིས༔ ལོངས་སྤྱོད་ལྡན་ཞིང་ཚོགས་རྫོགས་ནས༔ ཐམས་ཅད་མྱུར་དུ་
སངས་རྒྱས་ཤོག༔ ཅེས་བརྗོད་གཏོར་མ་ལག་པས་བཏེགས་ལ་འབུལ༔ དེ་ནས་ཕྲིན་
ལས་བཅོལ་བའི་རིམ་པ་ནི༔ ནད་གདོན་སྡིག་སྒྲིབ་ཞི་བར་མཛད་དུ་གསོལ༔ ཚེ་
དབང་ལོངས་སྤྱོད་རྒྱས་པར་མཛད་དུ་གསོལ༔ ལོག་པར་ལྟ་བ་ཐམས་ཅད་དབང་
སྡུས་ཤིག༔ བསྟན་ལ་གནོད་པའི་དགྲ་བགེགས་མྱུར་དུ་སྒྲོལཿ རྐྱེན་ངན་བར་ཆད་
དུས་མིན་འཆི་བ་ཟློག༔ ཅེས་པས་ཕྲིན་ལས་གཞོལ་ཞིང་ཕྱག་རྒྱ་བསྒྱུར༔ དེ་ནས་
གཤེགས་ཤིང་གཏོར་མ་གཏང་བ་ནི༔ བཛྲ་མུཡིས་ཡེ་ཤེས་ལྷ་རྣམས་གཤེགསཿ ཡ་
ཧི་གཙྪས་འཇིག་རྟེན་གཏོར་མགྲོན་བསྐྱོད༔ ས་ཕྱོགས་གཙང་སར་གཏོར་མ་འབུལ་
བ་ནི༔ གཏོར་སྣོད་ཁ་ལོ་ནང་དུ་བསྒྱུར་ལ་བྱ༔ དེ་ཡི་དངོས་གྲུབ་མྱུར་དུ་འབྱུང་ཞེས་
བཤད༔ དགྲ་ལ་ཟོར་འཕང་ཕྱི་ལ་བལྟས་ཏེ་འཕང་༔ དེས་ནི་དགྲ་བགེགས་མྱུར་དུ་
ཚར་གཅོད་འགྱུར༔ སྣང་པ་ཚོགས་ལམ་ནང་གི་གཏོར་མ་ནི༔ སྣོད་རྫས་བྱིན་བརླབས་
མགྲོན་ཀུན་མཆོད་ཅིང་བསྟབསཿ གཤེགས་ཤིང་ཕྲིན་ལས་གཞོལ་ལ་གཏོར་མ་བཏང་༔
གཏོར་སྣོད་ཐོད་པ་མཚན་དང་ལྡན་པའོ༔ རྫས་ནི་ཞལ་ཟས་བདུད་རྩི་རྣམ་ལྔ་སྤྲས༔
ཆེ་ཆུང་ཚད་ནི་རང་རང་འབྱོར་ཚོགས་བཤམས༔ བདག་དང་གཏོར་མ་བྱིན་བརླབ་
283



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
རྣམ་གཉིས་ལས༔ བདག་ཉིད་བྱིན་བརླབ་ཡི་དམ་ལྷ་བསྐྱེད་ལ༔ ལུས་ངག་ཡིད་གསུམ་
འབྲུ་གསུམ་བྱིན་གྱིས་བརླབ༔ དེ་ནས་གཏོར་མ་བྱིན་གྱིས་བརླབ་པ་ནི༔ བདག་ཉིད་
གནས་གསུམ་ཡི་གེ་འབྲུ་གསུམ་ལས༔ འོད་འཕྲོས་གཏོར་མ་ལ་ཕོག་འོད་དུ་ཞུ༔ འབྲུ་
གསུམ་ལན་བདུན་བརྗོད་དེ་གཏོར་མ་རྣམས༔ ཤ་ཁྲག་དམར་གྱི་གཏོར་མ་བདུད་
རྩིར་འཁྱིལ༔ དཔག་མེད་ནམ་མཁའི་མཐའ་དང་མཉམ་པར་སྤེལ༔ སླར་ཡང་འབྲུ་
གསུམ་ལན་བདུན་བརྗོད་པ་ལས༔ འདོད་ཡོན་ལྷ་མོ་དཔག་མེད་གཏོར་མ་ལ༔ འཕྲོས་
ནས་སོ་སོར་ཅི་ལྟར་འདོད་པ་ལྟརཿ སྣ་ཚོགས་མཆོད་པས་མཆོད་དེ་དགྱེས་པར་
བསམ༔ དེ་ནས་མགྲོན་རྣམས་སྤྱན་དྲངས་དགུག་པ་ནི༔ ཐུགས་ཀའི་ཧཱུཾ་
ལས་ཛ༔ཧཱུྃ་བཾ་ཧོསྤྲོས༔ ལྕགས་ཀྱུ་ཞགས་པ་ལྕགས་སྒྲོག་དྲིལ་འཁྲོལ་མ༔ དེ་ལྟར་ལྷ་
མོ་དཔག་ཏུ་མེད་གྱུར་པསཿ མགྲོན་རྣམས་སྤྱན་དྲངས་མཆོད་པ་འབུལ་དམིགས་
ཤིང་༔ ཡན་ལག་བདུན་པ་ཚུལ་དང་ལྡན་པར་བྱ༔ ཧྲཱིཿ བླ་མ་ཡི་དམ་མཁའ་འགྲོ་
གཤེགས་སུ་གསོལ༔ མི་འཇིགས་པདྨའི་གདན་ལ་བཞུགས་སུ་གསོལ༔ རྩ་གསུམ་
དཀྱིལ་འཁོར་ལྷ་ལ་ཕྱག་འཚལ་ལོ༔ བླ་མ་ཡི་དམ་ལྷ་ལ་མཆོད་པ་འབུལ༔ སྡིག་པ་
མི་དགེའི་ལས་རྣམས་མཐོལ་ཞིང་བཤགས༔ དགེ་བའི་རྩ་བ་རྣམས་ལ་རྗེས་ཡི་རང་༔
གསང་སྔགས་བླ་མེད་ཆོས་འཁོར་བསྐོར་དུ་གསོལ༔ མྱ་ངན་མི་འདའ་འགྲོ་བའི་དོན་
ཕྱིར་བཞུགས༔ ཕྱི་ནང་སྒྲིབ་པ་མ་ལུས་སྦྱང་དུ་གསོལ༔ བླ་མེད་བྱང་ཆུབ་མྱུར་དུ་ཐོབ་
པར་མཛོད༔ མྱུར་དུ་ཡང་དག་རྡོ་རྗེའི་དོན་རྟོགས་ཤོག ཅེས་པ་ཡིད་ལ་བསམ་ཞིང་
ངག་ཏུ་བརྗོད༔ བླ་མ་ཡི་དམ་མཁའ་འགྲོ་བྱོན་བསམ་ཞིང་༔ བླ་མ་སྐུ་གསུམ་ངོ་བོར་
བཞུགས་པ་ལ༔ བརྒྱུད་པའི་བླ་མ་རྣམས་ཀྱིས་བསྐོར་བར་བསམ༔ ཡི་དམ་རིགས་
ཀྱིས་བསྡུས་པའི་གཙོ་བོ་ལཿ དཀྱིལ་འཁོར་ཕྱི་ནང་ལྷ་ཡིས་བསྐོར་བར་བསམ༔ གཙོ་
བོ་མཁའ་འགྲོ་སྡེ་ལྔ་ཡབ་ཡུམ་ལ༔ ཆོས་སྐྱོང་ཕོ་མོ་རྣམས་ཀྱིས་བསྐོར་བར་བསམ༔
284



སྔོན་འགྲོ་ཆོས་སྤྱོད་སོགས་ཀྱི་སྐོར།
དེ་དག་རྣམས་ལ་མཆོད་ཅིང་བསྟབ་པ་ནི༔ རྩ་བརྒྱུད་བླ་མ་འཁོར་དང་བཅས་པ་རྣམས༔
བདུད་རྩི་རྒྱ་མཚོའི་མཆོད་གཏོར་འདི་བཞེས་ཤིག༔ ཡི་དམ་དཀྱིལ་འཁོར་ལྷ་ཚོགས་
འཁོར་བཅས་རྣམས༔ སྨན་རཀ་བདུད་རྩིའི་མཆོད་གཏོར་འདི་བཞེས་ཤིག མཁའ་
འགྲོ་ཆོས་སྐྱོང་ཡབ་ཡུམ་འཁོར་བཅས་རྣམས༔ ཤ་ཁྲག་བདུད་རྩིའི་མཆོད་གཏོར་
འདི་བཞེས་ཤིག ཅེས་པ་ལ་སོགས་བརྗོད་དེ་འབུལ་བ་ནི༔ བླ་མ་ཡི་དམ་མཁའ་
འགྲོ་འཁོར་བཅས་རྣམས༔ དགྱེས་ནས་བདག་ལ་དངོས་གྲུབ་སྩོལ་བར་བསམ༔ གཞན་
ཡང་བསྔོ་ཞིང་ཕྲིན་ལས་བཅོལ་བ་ནི༔ ཧཱི ཀ་པཱ་ལ་ཡི་སྣོད་ནང་དུ༔ ཞལ་ཟས་སྣ་
ཚོགས་གཏོར་མ་རྒྱུ༔ བདུད་རྩི་རྣམ་ལྔ་གཏོར་མའི་རྒྱན༔ འབྲུ་གསུམ་སྔགས་ཀྱིས་
བྱིན་བརླབས་ནས༔ མི་དགྱེས་པ་ནི་གང་ཡང་མེད༔ བླ་མའི་དགོངས་པ་ལོན་གྱུར་
ཅིག༔ ཡི་དམ་ཐུགས་དམ་སྐོང་གྱུར་ཅིག༔ མཁའ་འགྲོའི་ཚོགས་རྣམས་དགྱེས་གྱུར་
ཅིག བླ་མ་ཡི་དམ་མཁའ་འགྲོ་ལ༔ ཚད་མེད་གཏོར་མ་འདི་བསྔོས་པས༔ བདག་
གཞན་སེམས་ཅན་ཐམས་ཅད་ལ༔ ལོངས་སྤྱོད་ལྡན་ཞིང་ཚོགས་རྫོགས་ནས༔ ཐམས་
ཅད་མྱུར་དུ་སངས་རྒྱས་ཤོག༔ ཅེས་བརྗོད་གཏོར་མ་ལག་པས་བཏེགས་ལ་འབུལ
དེ་ནས་ཕྲིན་ལས་འདི་ལྟར་བཅོལ་བར་བྱ༔ ནད་གདོན་སྡིག་སྒྲིབ་ཞི་བར་མཛད་དུ་
གསོལ༔ ཚེ་དང་གསོད་ནམས་རྒྱས་པར་མཛད་དུ་གསོལ༔ ལོག་པར་ལྟ་བ་ཐམས་
ཅད་དབང་སྡུས་ཤིག༔ བསྟན་པ་འཇིག་པའི་དགྲ་བགེགས་མྱུར་དུ་སྒྲོལ༔ རྐྱེན་དང་
དུས་མིན་འཆི་བ་བཟློག་ཏུ་གསོལ༔ ཅེས་སོགས་བརྗོད་ཅིང་ཕྱག་རྒྱ་གང་འོས་བསྒྱུར
དེ་ནས་གཤེགས་ཤིང་གཏོར་མ་བཏང་བ་ནི༔ འབྲུ་གསུམ་མུཡིས་མགྲོན་རྣམས་རང་
གནས་གཤེགསཿ སྔར་ལྟར་གཏོར་སྟེགས་སྟེང་དུ་གཏོར་མ་བཤམསཿ གཏོར་ཁ་ནང་
དུ་བསྟན་ཏེ་དབུལ་བར་བྱ༔ དངོས་གྲུབ་མི་ཡལ་རང་ལ་འདུ་བར་འགྱུར༔ ཟོར་དང་
དགྲ་བགེགས་བཟློག་པ་ཕྱིར་སྟེགས་འཕང་༔ དེས་ནི་དགྲ་བགེགས་ཐམས་ཅད་ཚར་
285



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གཅོད་ཅིང་ ཕྱི་ནང་རྐྱེན་དང་བར་ཆད་ཟློག་པའོ༔ གསང་བ་སྣ་ཚོགས་ལམ་གྱི་གཏོར་
མ་ནི༔ གཏོར་མའི་སྣོད་དང་རྫས་བསྟན་བྱིན་གྱིས་བརླབ༔ མགྲོན་བཀུག་མཆོད་
བསྟབ་བསྔོ་ཞིང་ཕྲིན་ལས་བཅོལ༔ གཤེགས་ཤིང་གསོལ་གདབ་གཏོར་མ་བཏང་
བའོ༔ སྣོད་ལ་ཐུན་མོང་ཁྱད་པར་རྣམ་པ་གཉིས༔ རིན་པོ་ཆེ་ཡི་སྣོད་ནི་ཐུན་མོང་སྣོད༔
ཁྱད་པར་སྣོད་ནི་འཇིག་རྟེན་ནམ་མཁའི་ཁམས༔ རྫས་ཀྱང་ཐུན་མོང་ཁྱད་པར་རྣམ་
གཉིས་ལས༔ ཐུན་མོང་རྫས་ནི་བཟང་དྲུག་སྣ་ཚོགས་སོ༔ ཁྱད་པར་རྫས་ནི་ནང་
བཅུད་སེམས་ཅན་ནོ༔ བྱིན་གྱིས་བརླབ་ལ་བདག་དང་གཏོར་མ་གཉིས༔ ཐུན་མོང་
དུ་ནི་བདག་ཉིད་སྐད་ཅིག་གིས༔ ཡི་དམ་ལྷ་རུ་ཀྲོང་གིས་བསྐྱེད་པ་སྟེ༔ ཁྱད་པར་
བདག་ཉིད་རང་བཞིན་མེད་པར་དམིགསཿ གཏོར་མ་བྱིན་བརླབ་ལ་ནི་རྣམ་པ་གཉིས
ཐུན་མོང་གཏོར་མའི་རྫས་ལ་དམིགས་པ་གཏད༔ ཆོས་ཉིད་བདུད་རྩི་རྒྱ་ཆེར་འཕེལ་
ནས་ནི༔ ཟག་མེད་ནམ་མཁའི་མཐའ་དང་མཉམ་བསམ་ལ༔ བླ་མ་དང་ནི་ཡི་དམ་
དཀོན་མཆོག་མཆོད༔ འདོད་པའི་ཡོན་ཏན་ལྔ་དང་ལྡན་བསམ་ལ༔ མཁའ་འགྲོ་ཆོས་
སྐྱོང་དམ་ཅན་རྒྱ་མཚོ་མཆོད༔ གཏོར་མ་བདུད་རྩི་བསིལ་ངར་རོ་མཆོག་ལྡན༔ མ་
ཟད་ནམ་མཁའི་ཁམས་ཀུན་གང་དམིགས་ལ༔ ཕ་མ་ལ་སོགས་རིགས་དྲུག་སེམས་
ཅན་མཆོད༔ བགེགས་དང་ལན་ཆགས་འབྱུང་པོའི་རིགས་ལ་ཡང་༔ སོ་སོར་ཅི་འདོད་
ཟད་མེད་གྱུར་དམིགས་མཆོད༔ ཁྱད་པར་གཏོར་མ་བྱིན་གྱིས་བརླབ་པ་ནི༔ བཅུད་
ཀྱི་སེམས་ཅན་རྩི་ཤིང་ནགས་ཚལ་བཅས༔ གོང་བཞིན་བྱིན་གྱིས་བརླབ་ལ་འབུལ་
བར་བྱཱ༔ གཏོར་མགྲོན་དགུག་ལ་ཐུན་མོང་ཁྱད་པར་གཉིསཿ ཐུན་མོང་བླ་མ་ཡི་དམ་
མཁའ་འགྲོ་དང་༔ ཕྱི་ནང་ཆོས་སྐྱོང་སྲུང་མ་རིགས་དྲུག་བཅས༔ མན་མཁའི་ཁམས་
ཀུན་གང་བར་དམིགས་ལ་འབུལ༔ ཁྱད་པར་མགྲོན་ཚོགས་ཆོས་ཉིད་རོལ་པའི་ཀློང་༔
རོལ་པའི་ཀློང་ནས་རོལ་ཅིང་དགྱེས་པར་བསམ༔ དེ་དག་རྣམས་ལ་མཆོད་ཅིང་བསྟབ་
286



སྔོན་འགྲོ་ཆོས་སྤྱོད་སོགས་ཀྱི་སྐོར།
པ་ནི༔ བླ་མ་དཀོན་མཆོག་རིན་ཆེན་མཉེས་གྱུར་ཅིག ཡི་དམ་དཀྱིལ་འཁོར་ལྷ་ཚོགས་
མཉེས་གྱུར་ཅིག༔ མཁའ་འགྲོ་ཆོས་སྐྱོང་དམ་ཅན་མཉེས་གྱུར་ཅིག༔ ཕ་མ་ལ་སོགས་
རིགས་དྲུག་སེམས་ཅན་རྣམས༔ དགྱེས་ཤིང་ཚིམ་ནས་འདོད་པ་འགྲུབ་གྱུར་ཅིག༔ ཅེས་
པས་བླ་མ་ཡི་དམ་དཀོན་མཆོག་སོགསཿ གོང་མ་རྣམས་ལ་ལན་རེ་བསྔོ་བྱ་ཞིང་༔ རིགས་
དྲུག་ཕ་མ་ལ་སོགས་འོག་མ་ལ༔ ལན་གསུམ་བསྔོས་ཏེ་སེ་གོལ་བརྡ་ཡིས་བསྐུལ༔
ཁྱད་པར་མགྲོན་རྣམས་ཆོས་ཉིད་རོལ་པ་ལས༔ ཡེ་ཤེས་ལོངས་སྤྱོད་རྒྱུན་མི་ཆད་
བསམ་ལ༔ ཡང་ཡང་བསྔོ་ཞིང་ཕྲིན་ལས་བཅོལ་བ་ནི༔ བླ་མའི་དགོངས་པ་སྐོང་
གྱུར་ཅིག༔ རྒྱལ་བ་མཆོད་པས་མཉེས་གྱུར་ཅིག༔ དམ་ཅན་ཐུགས་དམ་སྐོང་གྱུར་
ཅིག༔ ཕ་མ་ལ་སོགས་འགྲོ་དྲུག་ལཿ ཚད་མེད་གཏོར་མ་འདི་བསྔོས་པས༔ བདག་
དང་སེམས་དང་སེམས་ཅན་ཐམས་ཅད་ཀྱིས༔ ལོངས་སྤྱོད་ལྡན་ཞིང་ཚོགས་རྫོགས་
ནས༔ ཐམས་ཅད་མྱུར་དུ་སངས་རྒྱས་ཤོག ཅེས་པས་ཐུན་མོང་ཁྱད་པར་གཉིས་
ཀར་བསྔོ༔ དེ་ནས་སྔར་བཞིན་ཕྲིན་ལས་བཅོལ་བ་ནི༔ སྲི་ཞུའི་བླ་མ་རྒྱལ་བ་འཁོར་
དང་བཅས༔ ཡོན་ཏན་ཕྱི་ནང་ཆོས་སྐྱོང་འཁོར་དང་བཅསཿ སྙིང་རྗེ་འགྲོ་དྲུག་དུས་
གསུམ་ཕ་མ་དང་༔ ལན་ཆགས་བགེགས་རིགས་ཤ་མཁོན་སྔར་ཆགས་ལཿ ཆོས་
ཉིད་གཏོར་མཆོད་རྒྱ་ཆེན་འདི་བསྔོས་པས༔ མཆོག་དང་ཐུན་མོང་དངོས་གྲུབ་ཀུན་
འགྲུབ་ཅིང་༔ ཚེ་རིང་ནད་མེད་བདེ་ལེགས་ཕུན་སུམ་ཚོགསཿ རྐྱེན་ཟློག་སྡུག་བསྔལ་
མ་ལུས་ཀུན་བྱུང་ནས༔ ལན་ཆགས་སྒྲིབ་པ་ཐམས་ཅད་དག་གྱུར་ཅིག ཀུན་གྱིས་
ཡང་དག་རྣམ་མཁྱེན་དོན་རྟོགས་ཤོག༔ ཅེས་པས་ཐུན་མོང་ཁྱད་པར་གཉིས་ཀའོ༔
དེ་ནས་གཤེགས་ཤིང་གཏོར་མ་བསྡུ་བ་ནི༔ ཐུན་མོང་མགྲོན་རྣམས་དམིགས་པ་མེད་
པར་བསྐྱལ༔ ཁྱད་པར་མགྲོན་རྣམས་ཆོས་ཉིད་དབྱིངས་ཐིམ་བསམ༔ དེ་ནས་གཏོར་
མ་བཏང་བའི་རིམ་པ་ནི༔ ཐུན་མོང་གཏོར་མ་ཆེ་ཆུང་ཅི་འབྱོར་ཞིག༔ བཤམས་ཏེ་མི་
287



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བཏང་བར་དུ་བྱིན་བརླབས་ཤིང་༔ རྣམ་བཞིའི་མགྲོན་ལ་ཡང་ནས་ཡང་དུ་མཆོད༔
གཏོང་བའི་ཚེ་ན་བསྔོ་སྦྱང་བྱས་ལ་བཏང་༔ གལ་ཏེ་རང་ཉིད་གནས་སུ་མི་སྡོད་ན༔
གཏོར་མ་གནས་སུ་བཅའ་ལ་དམིགས་པ་གཏད༔ འགྲོ་བའི་སར་ཡང་དྲན་བསམ་
གཏོར་མ་བཤམསཿ ནམ་བཤམས་ཚེ་ན་བསྔོ་སྦྱང་བྱས་ལ་བཏང་༔ ཁྱད་པར་གཏོར་
མ་བཅུད་ཀྱི་སེམས་ཅན་དང་ རྩི་ཤིང་ནགས་ཚལ་མེ་ཏོག་འབྲུ་བཅུད་བཅས༔ གང་
མཐོང་ཐམས་ཅད་གཏོར་མར་བསྔོས་ལ་བཏང་༔ མདོར་ན་གཏོར་མ་ཅི་ལྟར་གཏོང་
བའི་ཚུལ༔ སྦྱིན་སོགས་གཏོར་མ་བསོད་ནམས་རྒྱུན་མི་བཅད༔ ལེགས་འགྲུབ་ལྡན་
འབྲས་བརྗོད་ཀྱིས་མི་ལང་ངོ་༔ དེ་ཉིད་སྣང་བ་ཚོགས་ལམ་གཏོར་མ་ནི༔ འདི་ལྟར་
རིམ་པས་གཏན་ལ་དབབ་པར་བྱ༔ ༈ དེ་ཡང་ ཕྱི་མི་ཟད་པ་རྒྱན་གྱི་འཁོར་ལོའི་
གཏོར་མ་ནི༔ ཕྱི་སྣོད་ཀྱི་འཇིག་རྟེན་གཏོར་མའི་སྣོད༔ ནང་བཅུད་ཀྱི་སེམས་ཅན་
གཏོར་མའི་རྒྱུ༔ རྩི་ཤིང་ནགས་ཚལ་གཏོར་མའི་རྒྱན༔ ས་ཆུ་མེ་རླུང་ཤིང་རྣམས་གཏོར་
མའི་བཅུད་རྣམ་པ་ལཿ ཡང་ན་ནམ་མཁའ་ནི་གཏོར་སྣོད༔ འབྱུང་བ་ལྔ་ནི་གཏོར་
མའི་རྒྱུ༔ མེ་ཤེལ་ཉི་མ་མངར་གསུམ༔ ཆུ་ཤེལ་ཟླ་བ་དཀར་གསུམ༔ རླུང་དྲི་ཆེན་
སྤྲིན་དང་ན་བུན་དྲི་ཆུ མུ་ཤ་ཆེན༔ གཏོར་མ་བསངས་སྦྱང་ནི་དཔྱིད་ཀྱི་ལྷ་མོ༔ སྤེལ་
བ་ནི་དབྱར་གྱི་ལྷ་མོ༔ སྨིན་པར་བྱེད་པ་ནི་སྟོན་གྱི་ལྷ་མོ༔ གཏོང་བར་བྱེད་པ་ནི་དགུན་
གྱི་ལྷ་མོ༔ ནང་མི་ཟད་པ་རྒྱན་ཀྱི་འཁོར་ལོའི་གཏོར་མ་ནི༔ ལུས་ཕུང་པོ་གཏོར་མའི་
སྣོད༔ ཤ་ཁྲག་རུས་པ་གཏོར་མའི་རྒྱུ༔ དབྱིབས་དང་ཁ་དོག་གཏོར་མའི་རྒྱན༔ སྙིང་
ཁོག་སྟོད་འོད་གསལ་གྱི་གཏོར་མའི་སྣོད༔ འབྱུང་བ་བཞི་གཏོར་མའི་རྒྱུ༔ དོན་སྙིང་
ཆེན་པོ་བཞི་ནི་གཏོར་སྣོད༔ དྲན་པའི་རྒྱུ་ཐམས་ཅད་གཏོར་རྒྱུ༔ སྤྱི་གཙུག་ཀླད་པ་
དུང་ཁང་གཏོར་སྣོད༔ གཏི་མུག་གཏོར་རྒྱུ༔ མགྲིན་པ་གཏོར་སྣོད༔ འདོད་ཆགས་
གཏོར་རྒྱུ༔ ཙིཏྟ་རིན་པོ་ཆེ་འབར་བ་གཏོར་སྣོད༔ ཞེ་སྡང་གཏོར་མ ལྟེ་བ་སྲིད་པའི་
288



སྔོན་འགྲོ་ཆོས་སྤྱོད་སོགས་ཀྱི་སྐོར།
གནས་གཏོར་སྣོད༔ ང་རྒྱལ་གཏོར་མ གསང་གནས་གཏོར་སྣོད༔ ཕྲག་དོག་གཏོར་
མའི་རྒྱུ༔ བྱིས་པའི་དུས་ནི་གཏོར་མ་བསགས་པ༔ དར་བའི་དུས་ནི་གཏོར་མ་རྒྱས་
པ༔ རྒས་པའི་དུས་ནི་གཏོར་མ་སྨིན་པ༔ ཤི་བའི་དུས་ནི་གཏོར་མ་གཏོང་བའོ༔
གསང་བ་མི་ཟད་རྒྱན་གྱི་འཁོར་ལོའི་གཏོར་མ་ནི༔ རང་བཞིན་སྟོང་པ་ཐམས་ཅད་
གཏོར་སྣོད༔ རང་བཞིན་སྣང་བ་ཐམས་ཅད་གཏོར་མའི་རྒྱུ༔ མཉམ་ཉིད་གཉིས་སུ་
མེད་པ་གཏོར་མ་བཏང་བའོ༔ ཀུན་གཞི་གཏོར་སྣོད༔ ཆགས་སྡང་ནི་གཏོར་རྒྱུ
རང་རིག་པའི་ཡེ་ཤེས་ནི་གཏོར་མ་བཏང་བའོ༔ སྒོ་ལྔའི་དབང་པོ་གཏོར་མ་གསོག་
པ༔ ཡིད་ཀྱི་རྣམ་ཤེས་ནི་གཏོར་མ་སྤེལ་བ༔ ཉོན་མོངས་པ་ཅན་གྱི་ཡིད་ནི་གཏོར་མ་
སྨིན་པ༔ ཀུན་གཞིའི་རྣམ་པར་ཤེས་པ་ནི་གཏོར་མ་བཏང་བའོ༔ གཏོར་མའི་ཡུལ་ནི་
ཆོས་ཀྱི་སྐུ༔ མ་རིག་པ་ནི་གཏོར་སྣོད༔ ཉོན་མོངས་པ་ལྔ་ནི་གཏོར་རྒྱུ༔ ཡེ་ཤེས་ལྔ་
ནི་གཏོར་མ་གཏོང་པའོ༔ གཏོར་མའི་ཡུལ་ལོངས་སྐུ༔ དབང་པོ་ལྔ་ནི་གཏོར་སྣོད༔
གཟུང་འཛིན་གྱི་རྣམ་པར་རྟོག་པ་ནི་གཏོར་རྒྱུ༔ ཐམས་ཅད་ཐུགས་རྗེ་ཆེན་པོར་
གཏོང་བ་ནི་གཏོར་མ་གཏོང་བའོ༔ གཏོར་མའི་ཡུལ་ནི་སྤྲུལ་སྐུ༔ ཉོན་མོངས་པ་
ཐམས་ཅད་གཏོར་སྣོད༔ དྲན་པ་ཐམས་ཅད་གཏོར་རྒྱུ༔ རྣམ་པར་མི་རྟོག་པ་ཐམས་
ཅད་གཏོར་མར་གཏོང་བའོ༔ སྐུ་གསུམ་གང་ཡང་བྱང་ཆུབ་སྙིང་པོ་སྟེ༔ བདེ་བ་
གསལ་བ་མི་རྟོག་པ་གསུམ་མོ༔ དེ་ཡང་རང་ཐ་མལ་མ་ཡེངས་པ་ཉོན་མོངས་པ་
སྤང་༔ འབྲས་བུ་སྐུ་གསུམ་ལྷུན་གྱིས་གྲུབ་པཿ དེ་ཁོ་ན་ཉིད་རྒྱན་གྱི་འཁོར་ལོའི་
གཏོར་མ་གཏོང་བའོ༔ གཏོར་མའི་མགྲོན་སྤྱན་འདྲེན་པ་ནི༔ སྣང་བ་ཆོས་སྐུའི་
གཞལ་ཡས་ནས༔ བརྒྱུད་པའི་བླ་མ་གཤེགས་སུ་གསོལ༔ སྐུ་དང་ཡེ་ཤེས་གཞལ་
ཡས་ནས༔ཡི་དམ་ལྷ་ཚོགས་གཤེགས་སུ་གསོལ༔ དག་པ་འཕྲུལ་གྱི་གཞལ་ཡས་
ནས༔ མ་དང་མཁའ་འགྲོ་གཤེགས་སུ་གསོལ༔ བླ་མ་ཡི་དམ་མཁའ་འགྲོ་གསུམ༔
289



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བདག་ལ་བྱིན་གྱིས་བརླབ་ཏུ་གསོལ༔ ༈ ཆོས་ཉིད་མ་བཅོས་དོན་འདི་མ་ཤེས་ན༔
ཅི་ལྟར་བསྒོམས་པ་སྡུག་བསྔལ་ཉིད་དུ་འགྱུར༔ ལྟ་བ་ཀུན་ཏུ་བཟང་ལ་མཐོལ་ལོ་
བཤགསཿ ཕུང་པོ་གཏོར་མའི་རང་བཞིན་མཆོད་པར་བཞེསཿ སེམས་ཉིད་གདོད་
ནས་དག་པར་མ་ཤེས་ན༔ ཅི་ལྟར་བསྐྱེད་པ་སྡུག་བསྔལ་ཉིད་དུ་འགྱུར༔ སྤྱོད་པ་
ཀུན་ཏུ་བཟང་ལ་མཐོལ་ལོ་བཤགས༔ རྣམ་ཤེས་གཏོར་མའི་མཆོད་པ་བཞེས་སུ་
གསོལ༔ ཐིག་ལེ་གྲྭ་ཟུར་མེད་པར་མ་ཤེས་ན༔ ཅི་ལྟར་བཙལ་ཡང་སྡུག་བསྔལ་ཉིད་
དུ་འགྱུར༔ ཕྲིན་ལས་ཀུན་ཏུ་བཟང་ལ་མཐོལ་ལོ་བཤགསཿ སྲོག་དབུགས་གཏོར་
མའི་མཆོད་པ་བཞེས་སུ་གསོལ༔ རང་བྱུང་རྩོལ་བ་མེད་པར་མ་ཤེས་ན༔ ཅི་ལྟར་
བརྩལ་ཡང་སྡུག་བསྔལ་ཉིད་དུ་འགྱུར༔ དམ་ཚིག་ཀུན་ཏུ་བཟང་ལ་མཐོལ་ལོ་བཤགས༔
དུག་ལྔའི་གཏོར་མ་མཆོད་པར་བཞེས་སུ་གསོལཿ མ་རིག་འཁྲུལ་པའི་རྗེས་སུ་སྣང་
བ་ལཿ འཛིན་ཆགས་མེད་པར་སྤྱོད་པས་སོ་སོར་འཛིན༔ བག་ཆགས་ལྟོས་པའི་
དབང་གིས་བཅིངས་པ་རྣམས༔ འབར་བ་ཆེན་པོའི་ཀློང་དུ་བཞེས་སུ་གསོལ༔ ཅེས་
འབུལ་ཞིང་དོན་ཡིད་ལ་ངེས་པར་བྱའོ༔ མདོར་ན་གཏོར་མའི་རྒྱུ་མཚན་ཕན་ཡོན་
མགྲོན་དབྱེ་བ་ཉམས་སུ་ལེན་པའི་གང་ཟག་རྫས་བྱིན་བརླབ་གཏོར་མའི་དམ་ཚིག་
རྣམས་སུ་འདུས་ཏེ༔ རྒྱུ་མཚན་གཏོར་ཞེས་མ་ཆགས་ཤིང་ཆགས་པ་མེད་པར་
གཏོང་བའོ༔ མ་ཞེས་ཀུན་ལ་ཉེ་རིང་མེད་པར་སྙོམས་པ་ཉིད་དུ་གཏོང་བའོ༔ ཕན་
ཡོན་ནི༔ དངོས་པོ་རྣམ་པར་དག་པ་བཏང་བས་སྦྱིན་པའི་ཕ་རོལ་ཏུ་ཕྱིན་པ༔ སེམས་
ཅན་ལ་གནོད་འཚེ་མེད་ཅིང་གཙང་སྦྲ་དང་ལྡན་པས་ཚུལ་ཁྲིམས༔ དཀའ་བ་དང་དུ་
ལེན་པས་བཟོད་པ༔ གཏོར་མ་ལ་འཚེ་བ་དང་ཞུམ་པ་མེད་པས་བརྩོན་འགྲུས༔ ཏིང་
ངེ་འཛིན་ཡེངས་འཁྲུལ་མེད་པར་བཏང་བས་བསམ་གཏན༔ གཏོར་མའི་བྱ་བ་ལ་
ནོར་འཁྲུལ་མེད་ཅིང་འཁོར་གསུམ་ཡང་དག་ཏུ་ཤེས་པས་ཤེས་རབ་ཀྱི་ཕ་རོལ་ཏུ་
290



སྔོན་འགྲོ་ཆོས་སྤྱོད་སོགས་ཀྱི་སྐོར།
ཕྱིན་པ་ཚང་བ་སྟེ༔ དེ་ལྟར་ན་ཕ་རོལ་ཏུ་ཕྱིན་པ་དྲུག་དང་ལྡན༔ མགྲོན་རྣམ་བཞི་ལ་
སྟེར་བས་སྦྱིན་པ༔ མགྲོན་རྣམས་ལ་བསྟོད་པས་ཚིག་སྙན འདོད་དོན་གསོལ་བས་
དོན་སྤྱོད༔ འཁོར་གསུམ་ཡང་དག་ཏུ་སྤྱོད་པས་དོན་མཐུན་པ་སྟེ༔ དེ་ལྟར་ན་བསྡུ་
བའི་དངོས་པོ་བཞི་དང་ཡང་ལྡན༔ གནོད་འཚེ་དང་ཡང་བྲལ༔ གཙང་སྦྱར་ལྡན༔
དགེ་ཚོགས་འཕེལ་བས་སོ་སོ་ཐར་པའི་སྡོམ་པ་དང་ཡང་ལྡན༔ གཞན་དོན་གྱི་བློ་
དང་ལྡན་པས་བྱང་ཆུབ་སེམས་དཔའི་བསླབ་པ༔ ལྷའི་བསྐྱེད་རིམ་ལ་སོགས་དཀྱིལ་
འཁོར་གསུམ་དང་ལྡན་པས༔ གསང་སྔགས་ཀྱི་དམ་ཚིག་དང་ལྡན་པའི་ཕྱིར་སྡོམ་པ་
གསུམ་དང་ལྡན༔ སེམས་བསྐྱེད་སྔོན་དུ་འགྲོ་བས་ཉོན་མོངས་པའི་བདུད་བཅོམ༔
ནད་གདོན་ལས་སྐྱོབ་པས་ཕུང་པོའི་བདུད་བཅོམ༔ གདོན་བགེགས་ཀྱི་གནོད་པ་
བསྲུང་བས་ལྷའི་བུའི་བདུད་བཅོམ༔ དུས་མ་ཡིན་པར་འཆི་བ་བཟློག་པས་འཆི་
བདག་གི་བདུད་བཅོམ་པ་ལ་སོགས་པའི་བར་ཆད་གཏོར་མས་སེལ༔ ཞི་རྒྱས་དབང་
དྲག་ལ་སོགས་པ་ཕྲིན་ལས་ཐམས་ཅད་གཏོར་མས་འགྲུབ༔ མ་ཚང་བ་ཐམས་ཅད་
ཀྱང་ཁ་སྐོང་དུ་འགྱུར༔ ཐ་མ་ཡི་དྭགས་ཕྲ་མོ་ཞིག་གིས་ཀྱང་༔ དངོས་གྲུབ་སྣ་རེ་
ཙམ་སྦྱིན་པར་བྱེད་ན་ཡེ་ཤེས་དང་ལས་ལས་གྲུབ་པ་རྣམས་ཀྱིས་ནི༔ སྨོས་ཅི་འཚལ་
ཏེ༔ དངོས་གྲུབ་ཐམས་ཅད་གཏོར་མ་ལས་འབྱུང་༔ བསོད་ནམས་དང་ཡེ་ཤེས་ཀྱི་
ཚོགས་གཏོར་མས་སྤེལ༔ ཁྱད་པར་དུ་ཡུལ་གོང་མ་ལ་ཕུལ་བས་ཡེ་ཤེས་ཀྱི་ཚོགས་
རྫོགས༔ ཡུལ་འོག་མ་ལ་ཕུལ་བས་བསོད་ནམས་ཀྱི་ཚོགས་འཕེལ་བའོ༔ མདོར་ན་
གནས་སྐབས་ཚེ་འདིར་ཕན་པ་དང་༔ མཐར་ཐུག་བླ་མེད་བྱང་ཆུབ་ཀྱི་རྒྱུར་འགྱུར་
བ་ལ་སོགས་ཕན་ཡོན་བརྗོད་ཀྱིས་མི་ལང་པར་འགྲུབ་པོ༔ གཏོར་མའི་མགྲོན་ནི༔
རྒྱས་པར་གོང་དུ་བསྟན་པ་ལྟར༔ དཀོན་མཆོག་སྲི་ཞུའི་མགྲོན༔ མགོན་པོ་ཡོན་ཏན་
གྱི་མགྲོན༔ རིགས་དྲུག་སྙིང་རྗེའི་མགྲོན༔ ཤ་མཁོན་ལན་ཆགས་ཀྱི་མགྲོན་བཞི་ལ་



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
འདུས་སོ༔ དེ་ལ་འཇིག་རྟེན་དང་འཇིག་རྟེན་ལས་འདས་པ་ཐམས་ཅད་ཚང་བའོ༔
དབྱེ་བ་རྣམ་གྲངས་མང་དུ་བསྟན་ཀྱང་༔ ཕྱི་ནས་གསང་བ་དེ་ཁོ་ན་ཉིད་གཏོར་མ་
ཆེན་པོ་ལྔ་ལ་འདུས་ཏེ༔ ཕྱིའི་གཏོར་མ་དཀར་གསུམ་དང་མངར་གསུམ་བྱིན་གྱིས་
བརླབས་ལས༔ གཏོར་མགྲོན་ཕྱོགས་རིས་མེད་པ་ལ་ཕུལ་བས་ཆོག་པའོ༔ ནང་གི་
གཏོར་མ་སོ་སོའི་འདོད་པ་ཚིམ་པར་བྱེད་པའི་ཡོ་བྱད་ལོངས་སྤྱོད་དུ་བྱིན་གྱིས་བརླབས་
པསཿ དུས་གསུམ་གྱི་ཕ་མ་ལ་སོགས་རིགས་དྲུག་གིས་བསྡུས་པའི་སེམས་ཅན་
ཐམས་ཅད་ཀྱིས་ཐོབ་པའོ༔ གསང་བའི་གཏོར་མ་ཤ་ལྔ་བདུད་རྩི་ལྔར་བྱིན་གྱིས་
བརླབ་པས༔ མཁའ་འགྲོ་ཆོས་སྐྱོང་ལ་ཕུལ་བས་མཉེས་པར་འགྱུར་རོ༔ དེ་ཁོ་ན་
ཉིད་ཀྱི་གཏོར་མ་རང་ལུས་མགོ་མཇུག་ཕྱི་ནང་ཐམས་ཅད་ཟག་མེད་ཀྱི་བདུད་རྩིར་
བྱིན་གྱིས་བརླབས་ནས༔ རང་ལ་ཚེ་རབས་ནས་གནོད་ཅིང་ལན་ཆགས་པར་བྱེད་པ་
རྣམས་ལ་ཕུལ་བས༔ ལན་ཆགས་ཤ་མཁོན་བྱང་ཞིང་ཕྱིས་སྡིག་པར་མི་འགྱུར
གཏོར་མ་ཆེན་པོ་ཅི་ཞེ་ན་སྣོད་ཀྱི་འཇིག་རྟེན་གཏོར་གཞོང་༔ བཅུད་ཀྱི་སེམས་ཅན་
གཏོར་མར་མ་གྱུར་པ་མེད༔ འཇིག་རྟེན་དང་འཇིག་རྟེན་ལས་འདས་པའི་མགྲོན་ལ༔
དམིགས་མེད་དུ་ཕུལ་བས༔ གཏོར་མ་ལ་མ་ཚང་བ་མེད༔ འབུལ་ཚུལ་ཆེན་པོ་དང་
བཅས་ཏེ་རྒྱས་པར་སྔར་བསྟན་པའོ༔ གཏོར་མ་ཉམས་སུ་ལེན་པའི་གང་ཟག་ནི༔
རྣལ་འབྱོར་པ་རབ་ཀྱིས་གཏོར་མའི་རྫས་གཅིག་གམཿ ཆ་ཕྲ་མོ་ཙམ་ལ་དམིགས་
ཤིང་ཕུལ་བས༔ གཏོར་མའི་མགྲོན་གང་དང་གང་ལ་གང་དགོས་སུ་འདོད་པ་ཚིམ་
པར་འགྱུར༔ འབྲིང་གིས་ཆོ་ག་ལྷག་ཆད་ནོར་འཁྲུལ་མེད་པར་གཞུང་ཚུགས་པའི་
ཚུལ་གྱིས་བཏང་བས་སོ་སོར་བདུད་རྩིའི་རྒྱ་མཚོ་ཆེན་པོ་ལ་ལོངས་སྤྱོད་པར་འགྱུར
ཐ་མ་མོས་པའི་བློས་བརྩོན་འགྲུས་ཀྱིས་བཏང་བས་ཀྱང་བཤམས་ཐོབ་བསྔོ་ཐོབ་ཏུ་
འགྱུར་རོ༔ གཏོར་མའི་རྒྱུ་ནི༔ ཕྱི་གཏོར་དཀར་གསུམ་མངར་གསུམ༔ ནང་གཏོར་
292



སྔོན་འགྲོ་ཆོས་སྤྱོད་སོགས་ཀྱི་སྐོར།
ཤ་ལྔ་བདུད་རྩི་ལྔ༔ གསང་གཏོར་བཅུད་ཀྱི་སེམས་ཅན་རྩི་ཤིང་ནགས་ཚལ་དང་
བཅས་པ༔ དེ་ཁོ་ན་ཉིད་ཕུང་ཁམས་སྐྱེ་མཆེད་དེ༔ གནས་སྐབས་ཀྱི་རྒྱུ༔ སྟོན་གསུམ་
འབྲུ༔ དབྱར་གསུམ་མེ་ཏོག དཔྱིད་གསུམ་ཆབ་གཙང་དགུན་གསུམ་ཟིན་གྱི་གཏོར་
མའོ༔ སྣོད་ཀྱང་དེས་མཚོན་པ་སྟེ༔ རྒྱས་པར་གོང་ལྟར་རོ༔ དེ་ཡང་གཏོར་མ་དམིགས་
ཡུལ་དུ་མཛེས་པར་བྱས་ལ༔ ཧ་ཅང་སླ་བ་མ་ཡིན༔ ཧ་ཅང་སྐ་བ་མ་ཡིན་པའོ༔ གཏོར་
མ་ལ་དྲ་དྲི་འབག་རྩོག་ཤོར་ན༔ གཏོར་མའི་མགྲོན་མི་འདུ༔ རང་ལ་ཡང་ཆམ་
སུབ་ལ་སོགས་པའི་ནད་འཇུག དམིགས་པ་མི་གསལ་བ་ལ་སོགས་པའི་སྐྱོན་མང་
བཤམས་པའི་ཐབས་ཀྱང་སྟེགས་མེད་དུ་མི་བཤམསཿ གཏོར་མ་ལ་སྟེགས་མེད་ན་
རྣལ་འབྱོར་པ་ས་གཅིག་ཏུ་མི་ཆགསཿ དེ་བཞིན་མཐོ་སར་མ་བཤམས་ན་བར་ཆད་
འཇུག༔ ཡོན་པོར་བཤམས་ན་གཞན་གྱིས་མི་བཀུར༔ རྣལ་འབྱོར་པ་དང་གཏོར་
མའི་བར་དུ༔ གཞན་གྱིས་བར་ཆད་ན་བགེགས་འཇུག རྒྱང་རིང་པོར་བཤམས་ན་
ཟས་ནོར་དང་ལོངས་སྤྱོད་མི་འདུ༔ གཏོར་མའི་རྩར་སྣོད་སྟོང་ཁ་ཡན་བཞག་ན་གོད་
ཀ་འོང་༔ ཆབ་མ་བྲན་ན་རི་སྐམ་གྱི་དུད་འགྲོར་སྐྱེ༔ དེ་ལ་སོགས་སྤྱོད་ཚུལ་གཞན་
ནས་ཀྱང་༔ མང་དུ་བཤད་པས་བལྟ་བར་བྱའོ༔ བྱིན་གྱིས་བརླབ་པའི་ཚུལ་ནི༔
བདག་ཉིད་ཡི་དམ་གྱི་ལྷར་བྱིན་གྱིས་བརླབས་ཤིང་༔ དཀྱིལ་འཁོར་གསུམ་དུ་གནས་
པས་རྫས་བྱིན་གྱིས་བརླབ་པ་དང་༔ མགྲོན་ཟིལ་གྱིས་གནོན་ནོ༔ གཏོར་མ་བྱིན་
གྱིས་བརླབས་པས་གཏོར་མ་སོ་སོ་ལ༔ གང་ལ་གང་དགོས་ཀྱི་བདུད་རྩི་འབྱུང་༔
དང་པོ་སྐྱབས་འགྲོ་སེམས་བསྐྱེད་དང་ལྡན་པས་ཐོག་མར་དགེ༔ གཏོང་དུས་བརྩོན་
འགྲུས་དང་ལྡན་ཞིང་གམིགས་པ་གསལ་ལ་བརྗོད་པ་དག ཕྱག་རྒྱ་བསྒྱུར་བས་
བར་དུ་དགེ༔ རྗེས་ལ་བསྔོ་བ་སྨོན་ལམ་འཁོར་གསུམ་ཡང་དག་གིས་རྒྱས་གདབ་
པས་ཐ་མར་དགེ་བའོ༔ དེ་ཡང་མགྲོན་གྱི་ཁྱད་པར་ནི༔ ལ་ལས་བཤམས་པ་ཙམ་
293



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གྱིས་ཐོབ༔ ལ་ལས་སླང་གིས་ཐོབ༔ ལ་ལས་གཟུངས་སྔགས་བརྗོད་པས་ཐོབ༔ ལ་
ལས་ཏིང་ངེ་འཛིན་གྱིས་ཐོབ་པ་ལ་སོགས་པའི་རྒྱུ་མཚན་མང་བའི་ཕྱིར་བརྩོན་པར་
བྱའོ༔ གཏོར་མ་བཤམས་ནས་མ་བསྔོས་པརཿ ཡུན་རིང་པོར་བཞག་ན༔ བགེགས་
འཇུག་པས་མྱུར་དུ་བསྔོ་བར་བྱའོ༔ མགྲོན་ལོག་མིན་ལ་བསྔོས་ན༔ འཇིག་རྟེན་གྱི་
མགྲོན་རྩོད་པར་འགྱུར་རོ༔ སྐྱོན་བརྟགས་ན་མགྲོན་ཕྲ་མོས་མི་ལེན༔ མགྲོན་ལ་ལ་
ཕུད་ལ་དགྱེས༔ ལ་ལ་ལྷག་ལ་དགྱེསཿ ལ་ལ་གཙང་ལ་དགྱེས༔ ལ་ལ་འབོག་ལ་
དགྱེས་པ་ལ་སོགས་པ་མང་བའི་ཕྱིར༔ མགྲོན་སོ་སོའི་ལོངས་སྤྱོད་དུ་དམིགས་པས་
བསྒྱུར་བ་གནད་ཆེའོ༔ གཏོར་མ་མ་ཆགས་པར་བཏང་༔ འཛིན་པ་དང་ཆགས་པ་
སེར་སྣ་མེད་པར་བཏང་༔ གཙང་ཞིང་དབེན་པའི་སར་བཏང་༔ གཏོར་སྟེགས་
མཐོན་པོའམ༔ གཙང་སར་དོར དོར་ཚུལ་སྔར་དང་འདྲ༔ ཁྱིས་ཟོས་ན་གཅན་ཟན་
མཆེ་བ་ལ་དུག་ཡོད་པས༔ འབྱུང་པོ་གཏོར་ཁུང་དུ་འབབ་པ་ལ་སོགས་པས་མི་མྱོང་༔
དངོས་གྲུབ་གཏོར་མ་ཕྱིར་མི་སྐྱོང་༔ ལན་ཆགས་འབྱུང་པོའི་གཏོར་མ་ཟས་སུ་མི་ཟ༔
ཟོར་དུ་འཕང་བའི་གཏོར་མ་རྒྱང་བསྲིང་༔ བྱིན་རླབས་ཞུ་བའི་གཏོར་མ་དམ་ཚིག་
མི་གཅིག་པ་ལ་མི་སྤེལ་བ་ལ་སོགས་པ་རྣམས་ཤེས་པར་བྱའོ༔ དམ་ཚིག་ནི་སྤྱིར་
གསང་སྔགས་ཀྱི་དམ་ཚིག་དང་འདྲ་བ་ལསཿ ཁྱད་པར་དུ་གཏོར་མ་འབགས་རྩོག་
ཏུ་མ་ཤོར་བར་བྱའོ༔ གཏོར་མའི་གཞོང་པ་གསོག་སྣོད༔ འབུལ་བའི་གནས་ཐམས་
ཅད་ཤིན་ཏུ་གཙང་བར་བྱའོ༔ གཏོར་མའི་ལས་ལ་འཇུག་ནས་མ་ཚར་གྱི་བར་དུ་བྱ་
བ་གཞན་དང་བྲེ་མོའི་གཏམ་གྱིས་བར་དུ་མ་མཆོད་པར་བྱ་ཞིང་༔ ལུས་ངག་ཡིད་
གསུམ་མ་ཡེངས་པར་བྱ༔ གཏོར་མའི་རྫས་བཟང་པོ་དང་༔ ཆེ་བ་ལ་རློམ་པ་སེར་སྣ་
མ་ཤོར་བར་བྱ༔ གཏོར་མ་དུད་འགྲོ་ཚུལ་མིན་ལ་མི་སྦྱིན༔ དེ་ཡང་རང་ལ་འཁྲི་བ་
དང་༔ མི་འཁྲི་བ་ལ་ཉེ་རིང་མི་བྱེད་པའོ༔ ཐང་ལྷོད་དང་རེས་འཇོག་མ་ཤོར་བར་
294



སྔོན་འགྲོ་ཆོས་སྤྱོད་སོགས་ཀྱི་སྐོར།
བཏང་༔ དེ་ཡང་དུས་བཟང་གི་གཏོར་མ་དུས་མ་འཆུག་པར་བཏང་ རྒྱུན་གྱི་གཏོར་
མ་དུས་མ་ཆགས་པར་བཏང་༔ འཛིན་གཏོར་དང་༔ རྟག་གཏོར་དང་༔ བསྒྲུབ་གཏོར་
ལ་སོགས་པ་ཡང་རང་གཞུང་དང་མཐུན་པར་བཏང་༔ གཏོར་མ་ས་ལ་ལྷུང་ངམ༔
འབགས་ནས་སླར་མི་བླང་༔ གཏོར་སྣོད་མ་བཤལ་བར་མི་བྱའོ༔ གཏོར་མའི་ལས་
ཆེད་དུ་མི་བྱ་བ་ལ་སོགས་གཏོར་མའི་བྱ་བ༔ ལྟ་སྒོམ་སྤྱོད་པ་ལ་སོགས་གང་ལའང་
ཤིན་ཏུ་དག་ལ་ཁུངས་ཕྱིན་པར་བྱེད་པ་གལ་ཆེའོ༔ ས་མ་ཡ༔ རྒྱུ་བསོད་ནམས་ཀྱི་
ཚོགས་ལ་བརྟེན་ནས༔ འབྲས་བུ་ཡེ་ཤེས་ཀྱི་ཚོགས་སྒྲུབ་པར་བྱེད་པ༔ གཏོར་མའི་
དེ་ཉིད་གསལ་བ་བདུད་རྩིའི་དཀོར་མཛོད་ཅེས་བྱ་བ༔ ད་ལྟ་མངའ་བདག་ཡབ་
སྲས་དང་༔ མ་འོངས་རྗེས་འཇུག་རྣམས་ཀྱི་དོན་དུ༔ རིག་འཛིན་ཆེན་པོ་པདྨ་འབྱུང་
གནས་ཀྱིས་མཛད་པ་ལས༔ བདག་འདྲ་བློ་དམན་མཚོ་རྒྱལ་གྱིས་ཟིན་རིས་སུ་བྲིས་
ནས༔ རིན་ཆེན་གསང་གཏེར་དུ་སྦས་པའོ༔ སྐལ་ལྡན་སྐྱེས་བུ་རྣམས་དང་འཕྲད་
པར་ཤོག༔ ས་མ་ཡཱ༔ རྒྱ་རྒྱ་རྒྱ༔ སྦས་རྒྱ༔ གཏད་རྒྱ གཏེར་རྒྱ༔ དྷ་ཐིམ༔ སྤྱི༔
བདག་འདྲ་སྔགས་འཆང་གར་གྱི་དབང་ཕྱུག་རོལ་པ་ཡེ་ཤེས་རྩལ་གྱིས༔ པུ་རི་ཕུག་
མོ་ཆེ་ནས་བཏོན་པ་ཡིན་ནོ༔ མངྒལཾ། ། ། །
295



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཨཾ༔ བླ་མ་དགོངས་པ་འདུས་པ་ལས༔ ཕྲེང་བའི་
དེ་ཉིད་གསལ་བ་སྔགས་ཀྱི་
སྒྲོན་མེ་ཞེས་བྱ་བ་
བཞུགས་སོ༔
ཨཾ ༔ ཙཤགཱསྔགག།།བ ན་མོ་གུ་རུ་དྷེ་ཝ་ཌཱཀྐི་ནི་ཧཱུྃ༔ བྱིན་རླབས་གཏེར་འབྱུང་
བླ་མ་རྗེ༔ དངོས་གྲུབ་འབྱུང་གནས་ཡི་དམ་ལྷ༔ ཕྲིན་ལས་མངའ་བདག་མཁའ་
འགྲོའི་ཚོགས༔ རྩ་བ་གསུམ་ལ་ཕྱག་འཚལ་ལོ༔ གསང་སྔགས་ལམ་ཞུགས་འདོད་
པ་ཡིས༔ སྔགས་ཀྱི་དཀྱིལ་འཁོར་ཉེར་བརྩོན་ཞིང་༔ སྒྲུབ་པ་མཐའ་རུ་དབྱུང་དོན་དུ༔
ཕྲེང་བའི་དེ་ཉིད་གསལ་བར་བཀོད༔ དེ་ཡང་ཕྲེང་བའི་ངོ་བོ་དང་༔ ངེས་ཚིག་དེ་
བཞིན་དབྱེ་བ་དང་༔ རྣམ་གྲངས་དགོས་ཆེད་དམ་ཚིག་སྟེ༔ དེ་ལྟར་དྲུག་གིས་གཏན་
ལ་དབབ༔ དང་པོ་ཕྲེང་བའི་ངོ་བོ་ནི༔ རྩར་ལ་བརྒྱུས་དང་གྲངས་ཅན་དང་ རྒྱན་དུ་
བྱས་དང་ཁྲིགས་ལ་འབེབས༔ ཚོད་འཛིན་བསྙེན་པའི་སླད་དུ་སྟེ༔ དེ་སོགས་ཕྲེང་
བའི་ངོ་བོར་བཤད༔ གཉིས་པ་ཕྲེང་བའི་ངེས་ཚིག་ནི༔ དད་དང་ལྡན་པའི་སྐྱེས་
མཆོག་རྣམསཿ བླ་མ་ལ་ནི་སེམས་ཕྲེང་བསཿ གསོལ་བ་ཕུར་ཚུགས་གདབ་པ་དང་༔
སྒྲུབ་པ་ནན་ཏན་བྱེད་འདོད་པས༔ ཡི་དམ་ལྷ་ལ་སེམས་ཕྲེང་ཞིང་༔ བསྙེན་པ་ཚུལ་
བཞིན་བརྩོན་པ་དང་༔ ཕྲིན་ལས་དམིགས་སུ་བསྒྱུར་འདོད་པས༔ མཁའ་འགྲོ་ལ་ནི་
སེམས་ཕྲེང་ཞིང་༔ ལས་རྣམས་མཐའ་རུ་དབྱུང་བ་སྟེ༔ བླ་མ་ལ་ནི་སེམས་ཕྲེང་བས༔
གདུང་བ་དྲག་པོ་བསྐྱེད་པ་ཡི༔ བླ་མས་བདག་ལ་ཐིགས་ཕྲེང་ནས༔ བརྩེ་བ་ཆེན་
པོས་བྱིན་གྱིས་རློབ༔ ཡི་དམ་ལྷ་ལ་སེམས་ཕྲེང་བས༔ སྒྲུབ་ལ་ནན་ཏན་བསྐྱེད་པ་
296



སྔོན་འགྲོ་ཆོས་སྤྱོད་སོགས་ཀྱི་སྐོར།
ཡིསཿ ལྷ་ཡིས་བདག་ལ་ཐུགས་ཕྲེང་ནསཿ མཆོག་དང་ཐུན་མོང་དངོས་གྲུབ་སྦྱིན༔
ཊཀྐིའི་ཚོགས་ལ་སེམས་ཕྲེང་ཞིང་༔ ཕྲིན་ལས་དྲག་ཏུ་བསྐུལ་པ་ཡིས༔ ཌཱཀྐིས་བདག་
ལ་ཐུགས་ཕྲེང་བས༔ ཅི་འདོད་ཕྲིན་ལས་སྒྲུབ་པར་བྱེད༔ དེ་བཞིན་མཆེད་དང་ལྕམ་
དྲལ་དང་༔ རྡོ་རྗེ་སྤུན་གྲོགས་ལ་སོགས་རྣམས༔ ཕན་ཚུན་གཅིག་ལ་གཅིག་ཕྲེང་
བས༔ དམ་ཚིག་རྣམས་ལ་མི་འདའ་ཞིང་༔ དཀྱིལ་འཁོར་གཅིག་ཏུ་བསྒྲུབ་པ་དང་༔
རྡོ་རྗེ་སྲད་བུས་སྦྲེལ་བ་ཡིས༔ དགོངས་པ་གཅིག་ཏུ་གྱུར་པ་རྣམསཿ གཅིག་སེམས་
གཅིག་ལ་ཕྲེང་བའོ༔ གསུམ་པ་ཕྲེང་བའི་དབྱེ་བ་ནི༔ མང་དུ་བཤད་ཀྱང་མདོར་བསྡུས་
པས༔ ཞི་བའི་ལས་ལ་བསྔགས་པ་ཡི༔ ཕྲེང་བ་དེ་བཞིན་རྒྱས་པ་དང་༔ དབང་གི་
ལས་དང་དྲག་པོའི་ལས༔ བསྐྲད་དང་དབྱེ་བ་གཏོར་བའི་ལས༔ བཤིག་པའི་ལས་
དང་སྣ་ཚོགས་པའི༔ དེ་དག་རྣམས་ལ་བསྔགས་པ་ཡི༔ ཕྲེང་བ་རྣམས་ཏེ་དེ་ལས་
གཞན༔ ཕྱི་དང་ནང་དང་གསང་བ་དང་༔ ཁོ་ན་ཉིད་ཀྱི་ཕྲེང་བའོ༔ བཞི་པ་ཕྲེང་བའི་
རྣམ་གྲངས་ནི༔ དང་དུ་བླང་དང་སྤང་བྱའོ༔ དང་པོ་དང་དུ་བླང་པ་ཡི༔ ཕྲེང་བའི་
རྣམ་གྲངས་འདི་ལྟར་རོ༔ རྒྱུ་དང་ཁ་དོག་ཆེ་ཆུང་དང་༔ གྲངས་དང་དེ་བཞིན་ཕྲེང་
ཐག་དང་༔ མདོ་འཛིན་དང་ནི་བགྲང་ཚུལ་ལོ༔ རྒྱུ་ནི་རབ་ལ་རིན་པོ་ཆེ༔ འབྲིང་ནི་
ཤིང་གི་འབྲས་བུ་སྟེ༔ ཐ་མས་ཤིང་དང་ས་རྡོ་དང་༔ སྨན་གྱི་འདེ་གུའི་ཕྲེང་བའོ༔
དུང་ནི་ཞི་བའི་ཕྲེང་བ་སྟེ༔ ཞི་བའི་ལས་ཀྱི་སྔགས་ལའོ༔ གསེར་གྱི་ཕྲེང་བ་རྒྱས་
པའི་ལསཿ བྱི་རུའི་ཕྲེང་བ་དབང་ལས་གྲུབ༔ ལྕགས་དང་གཡུ་ཕྲེང་དྲག་པོའི་ལས༔
གཟི་མཆོང་སྣ་ཚོགས་ལས་ལ་ཤིས༔ ས་ལའི་ཤིང་འབྲས་ཞི་བའི་ལས༔ ཐེའུ་ཁམ་
འབྲས་རྒྱས་པ་འགྲུབ༔ ལང་ཐང་དབང་གི་ལས་ལ་ཤིས༔ ན་ག་ཁྱུང་མཆུ་རག་ཤ་ཡི༔
དྲག་པོའི་ལས་ཀྱི་ཕྲེང་བར་བསྔགས༔ བོདྷི་ཙི་ནི་ཀུན་ལ་ཤིས༔ བྱང་ཆུབ་ཤིང་དང་
སྐྱ་མཉེན་ཕྲེང་༔ ཞི་བའི་ལས་ཀྱི་ཕྲེང་བར་ཤིསཿ འོ་སེ་ལ་སོགས་འབྲས་བུ་ཅན༔
297



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
རྒྱས་པའི་ལས་སྒྲུབ་ཕྲེང་བའོ༔ མཛོ་མོ་ཤིང་དང་འོམ་བུའི་ཕྲེང་༔ དབང་གི་ལས་
གྲུབ་ཕྲེང་བར་བསྔགསཿ སེང་ལྡིང་ཚེར་ནག་དྲག་པོའི་ཤིང་ པར་སློ་ཤིང་གི་ཕྲེང་
བ་ནི༔ ལས་རྣམས་ཀུན་ལ་བསྔགས་པའོ༔ ས་རིལ་ཞི་བའི་ཕྲེང་བ་ལས༔ རྡོ་ཡི་ཕྲེང་
བ་རྒྱས་པར་ཤིསཿ སྨན་གྱི་ཕྲེང་བ་དབང་ལས་འགྲུབ༔ ཐོད་པ་ལ་སོགས་རུས་ཆེན་
གྱི༔ ཕྲེང་བ་དྲག་པོའི་ལས་འགྲུབ་འགྱུར༔ སྣ་ཚོགས་བསྡུས་པའི་ཕྲེང་བས་ནི༔
ལས་རྣམས་ཐམས་ཅད་འགྲུབ་ཅེས་བཤདཿ ཁ་དོག་དག་ཀྱང་འདི་ལྟ་སྟེ༔ དཀར་པོ་
ཞི་བའི་ལས་ལ་བསྔགས༔ ཁ་དོག་སེར་པོ་རྒྱས་པའི་ཕྲེང་༔ དབང་ལ་ཁ་དོག་དམར་
པོའི་ཕྲེང་༔ ནག་པོ་དྲག་པོའི་ཕྲེང་བར་བསྔགས ལས་རྣམས་ཀུན་ལ་ཁྲ་བོར་བཤད༔
གཞན་ཡང་ཤིང་ཕྲེང་ཞི་བ་ལ༔ རིན་པོ་ཆེ་ཡི་ཕྲེང་བ་རྣམས༔ རྒྱས་པའི་ལས་འགྲུབ་
ཕྲེང་བ་སྟེ༔ ཤིང་འབྲས་ཕྲེང་བ་དབང་ལས་འགྲུབ༔ དྲག་པོ་རུས་ཆེན་ཕྲེང་བའོ༔
བསྐང་དང་དབྱེ་དང་གཏོར་བ་དང་༔ བཤིག་པ་ལ་སོགས་ཕྲེང་བ་རྣམསཿ གཞན་
ནས་འབྱུང་གི་འདིར་མ་སྨོས༔ བ་སོ་ཕྲེང་བས་ལས་རྣམས་འགྲུབ༔ མཛེས་པའི་རྣམ་
པར་བྱས་པ་ཡི༔ ཕྲེང་བ་རྒྱན་དུ་བྱས་པ་ནི༔ ལུང་མ་བསྟན་གྱི་ཕྲེང་བའོ༔ ཆེ་ཆུང་
ཚད་ནི་འདི་ལྟ་སྟེ༔ ཞི་བ་རང་གི་འགྲམ་སོའི་ཚད༔ རྒྱས་པ་ལ་ནི་མཐེ་བོང་ཙམ༔
དབང་ཕྲེང་ནོར་བུའི་ཏོག་དང་མཉམ༔ དྲག་པོའི་ཕྲེང་བ་རྐང་པ་ཡི༔ ཐེབ་ཆེན་ཚད་
དང་མཉམ་པ་སྟེ༔ འོན་ཀྱང་ནོར་བུའི་ཕྲེང་བ་དང་ ཤིང་འབྲས་རང་རང་ཚད་ཀྱིས་
བཟུང་༔ རང་དོད་ལ་ནི་ངས་མེད་བརྟན༔ བཟོས་པའི་རིགས་ལ་གོང་བཞིན་ནོ༔
ངེས་མེད་ལུང་མ་བསྟན་གྱི་རིགས ནུས་པ་མི་འབྱིན་སྤང་བར་བྱ༔ ཕྲེང་བའི་གྲངས་
ཀྱི་ཚད་བསྟན་པ༔ སྤྱི་ལ་བརྒྱ་དང་བརྒྱད་བསྔགས་ཀྱང་༔ ཡང་ན་དེ་ཕྱེད་ལྔ་བཅུ་
བཞི༔ ཉེར་བདུན་དང་ནི་བཅུ་བཞི་སྟེ༔ ཞི་བའི་ལས་སྔགས་གང་འདྲེན་ཡང་༔ བཅུ་
གཅིག་གྲངས་ཚད་ཡང་ཡང་བསྐྱལ བརྒྱ་སྟོང་ཁྲི་འབུམ་ལ་སོགས་པ༔ བསྙེན་གྲངས་
298



སྔོན་འགྲོ་ཆོས་སྤྱོད་སོགས་ཀྱི་སྐོར།
ཚད་བཟུང་གཞུང་དང་བསྟུན༔ དེ་བཞིན་རྒྱས་པ་བརྒྱ་རྩ་བརྒྱད༔ དབང་ལ་ལྔ་བཅུ་
རྩ་བཞིའི་གྲངསཿ དྲག་པོ་ལ་ནི་ཉེར་གཅིག་གོ༔ ཀུན་ཀྱང་རང་རང་གཞུང་ལུགས་
ལྟར༔ གྲངས་ཀྱི་བསྙེན་པ་ཚད་དུ་བསྐྱལ༔ དེ་ལྟར་རྣམ་པ་བཞི་དག་ལསཿ མང་
བར་མི་བྱ་ཉུང་མི་བྱ༔ ཕྲེང་བའི་རྒྱུན་ཐག་འདི་ལྟ་སྟེ༔ ཞི་བ་བལ་སྐུད་དཀར་པོ་ལ༔
རྒྱས་པར་རས་སྐུད་སེར་པོས་སྦྲེལ༔ དབང་ཕྲེང་དར་སྐུད་དམར་པོས་སྤྲེལ༔ དྲག་
པོའི་ཕྲེང་བ་གྲི་རྒྱུས་སམ༔ ཡང་ན་རྒྱུས་ཆེན་སྤྲེལ་བར་བྱ༔ དེ་བཞིན་རྒྱུ་མ་ལྤགས་
པའི་རིགས༔ རྒྱུན་བུ་གྲས་པའི་རིགས་ཀྱིས་སྦྲེལ༔ སྣ་ཚོགས་ལས་ཀྱི་ཕྲེང་ཐག་ནི༔
ཚོན་སྐུད་ལྔ་སྒྲིལ་སྲད་བུ་སྟེ༔ ཀུན་ཀྱང་ཕྲ་སྦོམ་ཕྲེང་བ་ཡི༔ མིག་དང་བསྟུན་ལ་རན་
པར་བྱ༔ ཡངས་པ་མ་ཡིན་དོགས་པ་མིན༔ རིང་བ་མ་ཡིན་ཐུང་བ་མིན༔ ཧ་ཅང་
དོགས་ན་ལས་མི་འགྲུབ༔ ཡངས་ན་གསེབ་འཚང་བར་ཆད་འཇུག༔ རིང་ན་ལྷ་འགྱང་
བསྒྲུབ་པ་གཡེལཿ ཧ་ཅང་ཐུང་ན་ཚེ་ལ་གཟན༔ མདུད་པ་ཅན་དང་མདུད་པ་ཆགས
ཕྲ་སྦོམ་མ་སྙོམས་གོད་ཀའང་འབྱུང་༔ དེ་སོགས་རྣམ་དབྱེ་ཤེས་པར་བྱ༔ ཕྲེང་
བའི་མདོ་འཛིན་འདི་ལྟར་བྱ༔ ཞི་བ་དཀར་ཞིང་ཟླུམ་ལ་འགྲིལ༔ རྒྱས་པ་སེར་པོ་རྒྱ་
མདུད་ཅན༔ ཡང་ན་ལྕིམ་གཞོག་མཆོད་རྟེན་རིས༔ དབང་ལ་ཁ་དོག་དམར་པོ་དང་༔
དབྱིབས་ནི་ལེབ་དང་ཟླ་ཁམ་དང་༔ ནར་མོ་ཉིད་ཀྱང་ཤིས་པའོ༔ དྲག་པོ་ཁ་དོག་
ནག་པོའི་ཆ༔ དབྱིབས་ནི་གྲུ་གསུམ་སེན་ཐག་རིས༔ ཟུར་ཅན་བུག་པ་ཚག་ཚག་ཅན༔
མདོར་ན་རྩུབ་ལ་རྣོ་བའོ༔ སྣ་ཚོགས་ལས་ཀྱི་ཕྲེང་བ་ལ༔ མདོ་འཛིན་སྐུ་གསུང་
ཐུགས་ཀྱི་རྒྱ༔ དཀར་དམར་སྔོན་པོའི་རིགས་ཀྱིས་སྤྲས༔ དེ་སོགས་ཚུལ་མཐུན་
རིག་པས་དཔྱད༔ བགྲང་ཚུལ་ཐོག་མར་ཕྲེང་བ་ལཿ བསང་སྦྱངས་བྱིན་བརླབ་རབ་
གནས་བྱ༔ བདག་ཉིད་ལྷ་ཡི་ང་རྒྱལ་གྱིས༔ ཕྲེང་བ་ལག་པ་གཡོན་དུ་བསྐྱིལཿ མདོ་
འཛིན་སྟེང་དུ་ཡོད་པར་བྱ༔ སྭ་བྷཱ་ཝ་ཡིས་སྟོང་པར་སྦྱངས༔ སྟོང་པའི་ངང་ལས་ཕྲེང་
299



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བ་ཡི༔ མདོ་འཛིན་ཡི་དམ་གཙོ་བོ་ལ༔ ཕྲེང་བ་འཁོར་གྱི་རྣམ་པར་བསྐོར༔ ཡེ་ཤེས་
སྤྱན་དྲངས་བཀུག་ཅིང་བསྟིམ༔ ལག་པ་གཡས་པས་མེ་ཏོག་ལ༔ ལྷ་སྔགས་རྟེན་
འབྲེལ་སྙིང་པོ་དང་༔ ཨ་ལི་ཀ་ལི་བཟླས་པས་གཏོར༔ ཁྱད་པར་སྔགས་གྲངས་བརྒྱ་
རྩ་བརྒྱད༔ ཨོཾ་རུ་ཙི་པྲ་མ་དྷ་ན་ཡེ་རཏྭཱ་མཱ་ལེདྷ་ར་ཛྷཱ་ན་དྷེ་ཝ་ཨ་བྷི་ཥིཉྩ་ཧཱུྃ་སྭཱ་ཧཱ༔
ཞེས་སོགས་སྔགས་ཀྱི་ཡིག་འབྲུ་རྣམསཿ གང་བྱེད་ལས་ཀྱི་ཁ་དོག་ཅན༔ དཀར་
སེར་དམར་ལྗང་ཆར་བཞིན་འབེབས༔ ཕྲེང་བ་ལྷར་གསལ་དག་ལ་ཐིམ༔ གཉིས་
མེད་གཅིག་ཏུ་གྱུར་ནས་ཀྱང་༔ སྐུ་གསུང་ཐུགས་ཀྱི་རང་བཞིན་ཅན༔ འོད་དུ་ཞུ་བའི་
ཕྲེང་བར་དམིགས༔ ཤིས་པ་བརྗོད་ཅིང་ལས་ལ་སྦྱར༔ ཐོག་མར་འབྲུ་གསུམ་བརྒྱ་
རྩ་བཟླ༔ དེ་ནས་ཨ་ལི་ཀ་ལི་དང་ རྟེན་འབྲེལ་སྙིང་པོ་ཕྲེང་བའི་སྔགས༔ ཉེར་
གཅིག་ལ་སོགས་ཅི་འགྲུབ་བཟླ༔ དེ་ནས་གང་ཡིན་བཟླས་པ་འབད༔ དེ་ལྟར་ལྡན་
པའི་ཕྲེང་བ་དེ༔ ཕལ་བ་རྣམས་དང་མི་འདྲ་བས༔ འོག་ནས་ཅི་ལྟར་འབྱུང་བ་ཡི༔
དམ་ཚིག་རྣམས་དང་ལྡན་པ་གཅེས༔ སྐབས་སྐབས་རབ་གནས་བསྐྱར་ན་བཟང་
ཞི་བའི་སྔགས་རྣམས་འདྲེན་པའི་དུསཿ མཛུབ་མོའི་སྟེར་ནས་འདྲེན་པར་བྱ༔ དེ་
བཞིན་རྒྱས་པ་གོང་མོའི་སྟེང་༔ དབང་ལ་སྲིན་ལག་དྲག་པོ་ལ༔ ཐེའུ་ཆུང་སྟེང་ནས་
འདྲེན་པར་བྱ༔ ཀུན་ཀྱང་འདྲེན་པ་ཀུན་སྤྱོད་ཉིད༔ གཡས་ཀྱི་ལག་པས་མི་འདྲེན་
ཅིང་༔ འོན་ཀྱང་ལ་ལའི་སྐབས་རྣམས་སུ༔ ལག་པ་གཉིས་ཀས་འདྲེན་པའང་གཤད༔
དེ་ནི་གཉིས་མཉམ་ཁོ་ན་ལསཿ གཡས་པ་གཅིག་པོ་མ་ཡིན་ནོ༔ ཞི་བ་ལ་ནི་སྙིང་
ཁར་བསྒྲུང་༔ རྒྱས་པ་ལྟེ་བའི་ཐད་དུ་སྟེ༔ དབང་ལ་ཕྲེང་བ་གསང་གནས་ཐད༔
འགུག་པའི་འདུན་པས་བསྒྲང་བར་བྱ༔ དྲག་པོ་སྐྱིལ་ཀྲུང་བསྣོལ་མཚམས་སུ༔ པུས་
མོའི་སྟེང་དུ་བསྒྲང་བར་བྱ༔ སྣ་ཚོགས་ལས་ལ་གང་བདེར་བྱ༔ དང་དུ་མི་བླང་སྤང་
བྱ་ཡི༔ ཕྲེང་བའི་རྣམ་གྲངས་འདི་ལྟ་སྟེ༔ བླ་མས་བསྒྲུང་བའི་ཕྲེང་བ་ནི༔ མོས་གུས་
300



སྔོན་འགྲོ་ཆོས་སྤྱོད་སོགས་ཀྱི་སྐོར།
རྟེན་དུ་མི་བསྒྲུང་བཅང་༔ དེ་ལྟར་མ་གཏོགས་གང་ཡིན་ཀྱང་༔ རྭ་ཕྲེང་མི་བཅང་
བསྒྲུང་མི་བྱ༔ མཚམས་མེད་ལས་བགྱིས་འགྲོ་བ་ཡི༔ བསྒྲངས་དང་བཅངས་པའི་
ཕྲེང་བ་དང་༔ དེ་བཞིན་དམ་ཚིག་ཉམས་པ་དང་༔ ཤན་པ་ལ་སོགས་རིགས་ངན་
དང་༔ དམེ་ཕོ་ཁྲིམས་ཉམས་དམ་སེལ་ཞུགས༔ ཡུགས་ས་སྡིག་ཅན་རྐུན་མ་ཡིས༔
བསྒྲུངས་པའི་ཕྲེང་པ་མི་བརྟེན་སྤང་༔ གཞན་གྱི་དོར་དང་སྟོར་བ་ཡི༔ རྙེད་པའི་ཕྲེང་
བ་མི་བརྟེན་སྤང་༔ ལྷ་ལ་ཕུལ་དང་རྒྱན་བྱས་ལཿ དབང་མེད་ཕྲོག་པའི་ཕྲེང་བ་སྤང་
ཐག་པ་ཆད་དང་གྲངས་མ་ཚང་༔ དུད་འགྲོས་འགོང་དང་བྲ་བྱིས་ཟོས༔ མེས་ཚིགས་
ལ་སོགས་ཉམས་པ་རྣམསཿ སྔགས་ལ་དམ་སེལ་ཞུགས་པས་སྤང་༔ ལུང་མ་བསྟན་
གྱི་ཕྲེང་བ་དང་༔ རྣལ་འབྱོར་ཡིད་དང་མི་མཐུན་པའི༔ ཕྲེང་བ་གང་ཡིན་མི་བཅང་
སྤང་༔ མདོར་ན་གཞན་གྱིས་བསྒྲུངས་པ་དང་༔ རྙེད་པ་ལ་སོགས་ལས་བྱས་ཀྱི༔
ཕྲེང་བ་གང་ཡང་མི་བཅང་སྤང་༔ རང་གི་བཅང་བའི་ཕྲེང་བ་དེ༔ ཉམས་པ་ལ་སོགས་
སྐྱོན་ཞུགས་ན༔ མེ་ཐབ་ཡེ་ཤེས་ལྷ་ལ་འབུལ༔ ཡང་ན་འབྱུང་བའི་ཆུ་ལ་འབུལ
ཡང་ན་དམ་ཚིག་གཅིག་ངེས་པའི༔ མཆེད་དང་ལྕམ་ལ་སྦྱིན་པའང་རུང་༔ རང་
གིས་བཅང་བར་མི་བྱའོ༔ མདོར་ན་ཚུལ་དང་མི་མཐུན་པའི༔ ཕྲེང་བ་ཐ་དག་མི་
བཅང་སྤང་༔ ལྔ་པ་ཕྲེང་བའི་དགོས་ཆེད་ནི༔ སྤྱི་དང་བྱེ་བྲག་ཁྱད་པར་ལས༔ སྤྱིར་
ནི་སྔགས་ཀྱི་དམ་ཚིག་སྟེ༔ ཡེ་ཤེས་ལྷ་ཡི་ཕྱག་རྟགས་དང་༔ མི་བརྗེད་གཟུངས་
ཀྱིས་འཛིན་ཕྱིར་དང་༔ གཉན་པོས་འཕྲང་ལ་བཤར་སླང་དང་༔ ཤེས་རབ་ཡུམ་གྱི་
རྟེན་འབྲེལ་དང་༔ ལོངས་སྤྱོད་རྫས་ཀྱི་རྟེན་འབྲེལ་དང་༔ རྒྱུ་རྐྱེན་ནུས་མཐུ་བསྐྱེད་
ཕྱིར་དང་༔ དམ་ཚིག་ཡེ་ཤེས་བསེ་ཕྱིར་དང་༔ བདག་དང་ལྷ་ཡི་ལྡང་འཛིན་དང་༔
བསྒྲུབ་བྱ་སྒྲུབ་བྱེད་སྒྲུབ་པ་ཡི༔ འབྲས་བུ་མི་ཟད་སྤེལ་ཕྱིར་དང་༔ འཛབ་བསྙེན་
དགོངས་པ་གསོ་ཕྱིར་དང་༔ ཞི་དང་རྒྱས་ལ་སོགས་པ་ཡི༔ ལས་རྣམས་མ་ལུས་
301



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བསྒྲུབ་ཕྱིར་དང་༔ འཁོར་ལོ་རྣམ་གསུམ་བསྐོར་ཕྱིར་སོགས༔ སྤྱི་ཡི་དགོས་ཆེད་
བསམ་མི་ཁྱབ༔ བྱེ་བྲག་སྔགས་ཀྱི་གྲངས་ཚད་འཛིན༔ དེ་ཡང་གསང་སྔགས་རིག་
སྔགས་དང་༔ གཟུངས་སྔགས་ལ་སོགས་སྔགས་ཀྱི་རིགསཿ མཐར་ཐུག་བསྒྲང་བར་
བྱེད་པ་ལས༔ ཚད་རྣམས་འཛིན་པའི་སླད་དུ་སྟེ༔ གྲངས་ཚད་ཕྲེང་བ་ལས་བྱུང་ཕྱིར༔
དམ་ཚིག་ལྡན་པའི་རྣལ་འབྱོར་གྱིསཿ གྲངས་འཛིན་ཕྲེང་བ་བཅངས་ནས་ཀྱང་༔
བསྒྲུངས་ཤིང་ཚད་ཀྱིས་གཏན་ལ་དབབ༔ ཁ་ཡན་ངེས་མེད་མ་གཏོགས་པའི༔ མཚན་
འཛིན་གྲངས་ལ་བཤར་དོན་དུ༔ ཕྲེང་བ་བཅང་ཞིང་བསྒྲངས་བ་ནི༔ གནད་དུ་ཆེ་
བར་ཤེས་པར་བྱ༔ ཁྱད་པར་གོང་དུ་སྨོས་པ་བཞིན༔ ཕྱི་ཡི་ཕྲེང་བས་ཚད་གྲངས་
བཟུང་༔ ནང་གི་ཕྲེང་བས་བཟླས་པར་འབད༔ གསང་བའི་ཕྲེང་བས་ལྷ་རྣམས་
བསྒྲུབ༔ དེ་ཉིད་ཕྲེང་བས་གནད་དང་བསྲེ༔ ཕྱི་ཕྲེང་རྫས་ལ་བརྟེན་རྣམས་སོ༔ ནང་
གི་ཕྲེང་བ་མཆུ་སྦྱོར་རོ༔ གསང་ཕྲེང་རླུང་གི་རྒྱུ་རྔུབ་སྟེ༔ དེ་ཉིད་རྟོགས་པའི་ཕྲེང་བ་
ཡིསཿ ཕྱི་ནང་གཞན་སོགས་གང་དང་གང་༔ གནས་ལུགས་ཀ་དག་དབྱིངས་སུ་
བསྐྱལ༔ ཀུན་བཟང་དགོངས་པའི་ངང་ལ་བཞག༔ ཐོག་མར་བརྩོན་འགྲུས་ཕྲེང་བ་
གཅེས༔ བར་དུ་ཡེངས་མེད་ཕྲེང་བ་གཅེས༔ ཐ་མར་རྟེན་བཞག་ཕྲེང་བ་གཅེས༔ དེ་
ལྟར་སྤྱི་དང་བྱེ་བྲག་དང་༔ ཁྱད་པར་ཕྲེང་བའི་དགོས་ཆེད་ནི༔ སྨིན་གྲོལ་བསྐྱེད་
རྫོགས་གཏན་ལ་དབབ༔ གསང་སྔགས་ལམ་གྱི་འཇུག་སྒོ་ལས༔ ཐབས་ཀྱི་ཁྱད་
པར་ཡིན་པའི་ཕྱིར༔ རྟེན་འབྲེལ་ཟུང་འཇུག་ཉམས་སུ་བླང་༔ སྤང་བླང་མེད་པའི་ཡེ་
ཤེས་ཀྱིསཿ ལུས་ངག་ཡིད་གསུམ་འཁོར་ལོ་བསྐོར༔ བདེ་སྡུག་ལ་སོགས་རོ་སྙོམས་
ཀྱིསཿ གཉིས་མེད་བསྲེ་བས་གནད་ལ་གཟིརཿ གང་ཡང་རྐྱེན་ཁར་མི་བཏང་ཞིང་༔
ཕྲེང་བའི་གྲངས་ལ་བཤད་བཞིན་དུ༔ ཉིན་མཚན་ལ་སོགས་འཁོར་ཡུག་ཏུ༔ ཐ་
མལ་མ་ཡིན་ལྷ་གནས་བྱ༔ དྲུག་པ་ཕྲེང་བའི་དམ་ཚིག་ནི༔ བླ་མེད་བྱང་ཆུབ་བསྒྲུབ་
302



སྔོན་འགྲོ་ཆོས་སྤྱོད་སོགས་ཀྱི་སྐོར།
འདོད་པའི༔ སྐྱེས་བུ་སྐལ་བར་ལྡན་རྣམས་ཀྱི༔ ལྷ་དང་སྔགས་ཀྱི་དམ་ཚིག་དང་༔
མི་འབྲལ་འགྲོགས་པས་སྟངས་བཟུང་ཕྱིར༔ ཚུལ་དང་ལྡན་པའི་ཕྲེང་བ་གཅིག༔
ལུས་དང་གྲིབ་ལྟར་མི་འབྲལ་འཆང་༔ ཕྲེང་བའི་དམ་ཚིག་རྩ་བ་ཡིན༔ ཡན་ལག་
དམ་ཚིག་མང་བཤད་ཀྱང་༔ མདོར་བསྡུས་འདི་ལྟར་ཤེས་པར་བྱ༔ གཡར་དམ་ཉིད་
དུ་འཆང་བ་ཡི༔ ཕྲེང་བ་གཞན་ལ་མི་བསྟན་ཅིང་༔ ལུས་ཀྱི་དྲོད་དང་མ་བྲལ་
གང་བསྒྲུབ་མྱུར་དུ་འགྲུབ་པར་འགྱུར༔ དེ་བཞིན་གཞན་གྱི་ལག་མི་འགྲིམ༔ ཁྱད་
པར་དམ་ཉམས་གྲིབ་ཅན་དང་༔ རང་དང་དམ་ཚིག་མི་གཅིག་པའི༔ མི་ཡི་ལག་ཏུ་
མི་འགྲིམ་གཅེས༔ བཟླས་པ་བྱེད་དུས་འདྲེན་པ་ལས༔ དུས་མིན་ལག་དལ་སྟོང་
འདྲེན་མིན༔ མོ་རྩིས་སླད་དུ་བཤར་མི་བྱེ༔ རབ་གནས་མི་ལྡན་ཕྲེང་བ་དེ༔ ནམ་
ཡང་བཅང་བར་མི་བྱ་ཞིང་༔ རབ་གནས་ལྡན་པའི་ཕྲེང་བ་དེ༔ ལས་གཞན་མི་བྱ་
གསང་བར་བྱ༔ ས་ལ་མི་བཞག་ཡལ་མི་དོར༔ ཕྲེང་བ་ལྷད་ཅན་ཞེས་བྱ་བ༔ རིགས་
མི་མཐུན་རྣམས་བསྡེབ་མི་བྱ༔ ཆེ་ཆུང་མི་སྙོམས་ཕྲེང་བའི་སེརཿ ཡོ་དང་གས་གྲུམ་
གྲངས་ངེས་མེད༔ ཁ་དོག་མི་སྡུག་གཟུགས་མ་ལེགསཿ ཡིད་དུ་མི་འོང་དམ་སེལ་ཏེ༔
དེ་དག་མི་འཆང་དམ་ཚིག་ཡིན༔ ལས་ཀྱི་ཕྲེང་བ་རྒྱན་དུ་འཆང་༔ དེ་ལ་གང་རིགས་
བཀོལ་བར་རུང་༔ དམ་ཚིག་ཅན་གྱི་ཕྲེང་བ་དེ༔ ཁྱི་སོགས་གཞན་ལ་བརྡེག་མི་བྱ
གཞན་ལ་སྦྱིན་པར་མི་བྱ་ཞིང་༔ བསྲུང་བའི་སླད་དུ་མ་ཡིན་པརཿ གཡར་དམ་གཅིག་
ཏུ་བཅང་བ་གཅེསཿ གལ་ཏེ་ཐག་པ་ཆད་གྱུར་ན༔ ཞག་བར་མ་ཆོད་མྱུར་དུ་བསབ༔
ལས་ལ་སྔགས་རྣམས་མ་གཏོགས་པ༔ ཚུལ་མིན་བསྲེས་པ་འཆང་མི་བྱ༔ དེ་བཞིན་
རྭ་རྐང་ཕྲེང་བ་སྤང་༔ ཕྲེང་བ་རླན་དང་གྲིབ་ལ་འཛེམ༔ རྒྱུན་དུ་བཟླས་པ་བྱས་པ་ཡི༔
ཕྲེང་བ་དམ་ཚིག་མི་གཅིག་པའི༔ མི་ལ་མི་བྱིན་དམ་ཚིག་ཏེ༔ བྱིན་ན་དངོས་གྲུབ་
གཡེལ་བར་འགྱུར༔ ཕྱི་ནང་གསང་བའི་སྔགས་ཚུལ་བཞིན༔ ཕྲེང་བ་ལའང་དེ་
303



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
བཞིན་ཏེ༔ སྦེད་པར་བྱེད་པ་མངོན་དུ་བྱུང་༔ རིམ་པ་གསུམ་པོས་ཤེས་པས་འཆང་༔
ཕྱི་ཡི་ཕྲེང་བ་རྒྱུན་དུའམ༔ གྲངས་སོགས་བཤར་ཞིང་ལས་ལ་བཀོལ༔ ནང་གི་ཕྲེང་
བ་ཁ་ཡན་གྱི༔ གང་བསྙེན་སླད་དུ་འདྲེན་པར་བྱ༔ གསང་བའི་ཕྲེང་བ་བསྒྲུབ་པ་དང་༔
ལས་སྦྱོར་དུས་རྣམས་མ་གཏོགས་པ༔ གོས་དང་ལུས་ཀྱི་བར་དུ་འཆང་༔ གོང་བཞིན་
དམ་ཚིག་ལྡན་པ་ཡིས༔ ཅི་འདོད་ལས་གང་མྱུར་འགྲུབ་འགྱུར༔ རིན་པོ་ཆེ་ཡི་ཕྲེང་
བ་སོགས༔ རིན་ཐང་ཅན་གྱི་ཕྲེང་བ་ནི༔ བསོད་ནམས་སྤེལ་ཕྱིར་འཆང་བ་ལ༔
གཞན་གྱིས་མཐོང་ན་རློམ་པ་སྐྱེ༔ རིན་ཐང་བཅད་པས་དམ་སེལ་ཞུགསཿ དེ་ཕྱིར་
དམ་དུ་སྦ་བ་གཅེསཿ ཤིན་ཏུ་དམན་པའི་ཕྲེང་བ་ཡང་༔ རང་ཉིད་འདྲེན་པར་མི་སྤྲོ་
ཞིང་༔ གཞན་གྱིས་མཐོང་ན་བརྙས་པའི་ཕྱིར༔ དེ་ཕྱིར་དམ་དུ་སྦ་བ་གནད༔ ཚུལ་
དང་རིགས་དང་མཐུན་པ་ཡི༔ ཕྲེང་བ་འཆང་བ་དམ་ཚིག་ཡིན༔ ལྷ་ལ་ཕྲེང་ཞིང་དམ་
ལ་གནས༔ རྒྱུད་དང་བླ་མའི་ལུང་བཞིན་དུ༔ བཀའ་ལས་མི་འདའ་དམ་ཚིག་སྟེ༔
རྣལ་འབྱོར་སྤྱོད་པས་ཤེས་པར་བྱ༔ དེ་སོགས་དམ་ཚིག་ལྡན་པ་གཅེས༔ འདིར་ནི་
རྣམ་གྲངས་མདོར་བསྡུས་བཤད༔ ཞིབ་རྒྱས་འདོད་ན་རྒྱུད་གཞན་ལས༔ འབྱུང་ཕྱིར་
དེ་རུ་ཤེས་པར་བྱ༔ ས་མ་ཡཱ༔ ད་ལྟ་མངའ་བདག་ཡབ་སྲས་དང་༔ མ་འོངས་རྗེས་
འཇུག་ལ་སོགས་པ༔ སྔགས་ལ་འཇུག་འདོད་དོན་སླད་དུ༔ ཕྲེང་བའི་དེ་ཉིད་གསལ་
བ་འདི༔ བདག་འདྲ་པདྨ་འབྱུང་གནས་ཀྱིས༔ རྒྱུད་དང་མན་ངག་རྣམས་ནས་བསྡུས༔
ཆོས་དང་རྒྱུ་རྐྱེན་རྟེན་འབྲེལ་ཏེ༔ གཉིས་ཚོགས་ཐབས་ཤེས་རྟེན་འབྲེལ་ལས༔ སྲིད་
གསུམ་གཡོ་སོགས་ནུས་པར་ལྡན༔ དེ་ཕྱིར་རྣལ་འབྱོར་རྗེས་འཇུག་རྣམས༔ ཡེངས་
པ་མེད་པར་དང་དུ་ལོངསཿ ལུང་བཞིན་སྤྱད་ན་ཚུལ་བཞིན་འབྱུང་༔ ཡོན་ཏན་ངེས་
ཤེས་རྒྱུད་ལ་སྐྱེ༔ འབྲས་བུ་སད་ལ་བསྐུར་བ་རྣམས༔ དོན་འབྲས་མི་འབྱུང་བར་
ཆད་རྒྱུ༔ ཡེ་ཤེས་ལྷ་འགྲུབ་སྨོས་ཅི་དགོས༔ འཇིག་རྟེན་འདྲེ་ཡང་འགྲུབ་མི་སྲིད
304



སྔོན་འགྲོ་ཆོས་སྤྱོད་སོགས་ཀྱི་སྐོར།
ལྷ་དང་མི་ལྡན་རྣལ་འབྱོར་ནི༔ རྣལ་འབྱོར་མ་ཡིན་ཐ་མལ་པ༔ སྐྱེ་བོ་རྣམས་ཀྱིས་
སྨོས་ཅི་དགོས༔ བསྟན་པའི་རྐང་འདྲེན་ཚུགས་ཤིང་ཤོར༔ དེ་ཕྱིར་རྒྱུ་འབྲས་གཏན་
ལ་དབབ༔ ཕྱི་རབས་བུ་རྣམས་ཤེས་པར་གྱིས༔ ལས་ཅན་དག་དང་འཕྲད་པར་ཤོག༔
ས་མ་ཡཱ༔ རྒྱ་རྒྱ་རྒྱ༔ སྦས་རྒྱ༔ གཏད་རྒྱ༔ གཏེར་རྒྱ༔ དྷ་ཐིམ༔ སྔགས་འཆང་པདྨ་
གར་གྱི་དབང་ཕྱུག་རོལ་པ་ཡེ་ཤེས་རྩལ་གྱི་གཏེར་མ་ལགས་སོ༔ ཤུ་བྷམ། ། ། །
305



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཨོྃ༔ བླ་མ་དགོངས་པ་འདུས་པ་ལསཿ ཞྭ་གོས་
ཀྱི་དེ་ཉིད་གསལ་བ་ཐར་པའི་
འཕྲུལ་སྐས་ཞེས་བྱ་བ་
བཞུགས་སོ༔
ཨཾ༔ ཎསཱམཱདཱིཡཱཐཱགྱོ་ག༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ ཐར་པ་དང་ཐམས་ཅད་
མཁྱེན་པ་སྒྲུབ་པའི་ལམ་དྲི་མ་མེད་པ་ལ་ཞུགས་པའི་རྣལ་འབྱོར་པ་རྣམས་ཀྱིས༔
གནས་སྐབས་ཚེ་འདིའི་རྟེན་འབྲེལ་ཟབ་མོའི་གནད་རྣམས་མ་འཆུག་པར་བྱེད་པ་གལ་
ཆེ་ཞིང་༔ ཁྱད་པར་དུ་ཞྭ་གོས་ལ་སོགས་པའི་དེ་ཉིད་ཤེས་པར་བྱེད་པ་ལ་བརྟེན་ནས
རྟེན་འབྲེལ་གྱི་གནད་མ་འཆུག་པ་གལ་ཆེ་བའི་ཕྱིར༔ འདིར་ཞྭ་གོས་ལ་སོགས་པའི་
དེ་ཉིད་བརྗོད་པར་བྱའོ༔ དེ་ཡང་ཞྭ་ལ་བླ་མའི་རྟེན་འབྲེལ་ཡོད་པས༔ ཞྭའི་རྫས་གྱི་
དངོས་པོ་གང་ཡིན་ཀྱང་༔ རྒྱུ་དག་པ་གལ་ཆེ་བས སྔར་ལས་བྱས་པའི་རིགས་ཀྱི་
རས་སམ༔ གོས་དར་ཕྱིང་སྣམ་ལ་སོགས་པ་མ་ཡིན་གསར་པ་ལ་བྱ༔ དབྱིབས་ཀྱི་
རྣམ་པ་གང་བྱེད་ཀྱང་༔ ལེགས་ཤིང་མཛེས་ལ་ལྷུན་ཆགས་པ༔ གང་གིས་མཐོང་བ་
ཐམས་ཅད་དང་བ་འདྲེན་པ༔ འདབ་མ་དང་༔ ཆ་སྐྱོར༔ རྣ་ལེབ༔ ཤམ་བུ་ལ་སོགས་
པ་མཛེས་པར་བྱས་པ༔ རྩེ་མོ་ཐོན་པ༔ རྒྱན་གྱི་རྣམ་པ་གང་ལ་གང་རིགས་ཀྱིས་
བརྒྱན་ཅིང་༔ ཁ་དོག་གསལ་ལ་བཀྲག་མདངས་དང་ལྡན་པར་བཟོས་ཏེ༔ རང་གི་
ལུས་དང་གྲིབ་མ་ལྟར་འགྲོགསཿ གོན་པའི་ཚེ་བླ་མའི་རྣལ་འབྱོར་དང་ལྡན་པས་
གོན་མཉེ་བཏུལ་དང་སྔས་སྟན་ལ་སོགས་མི་བྱཱ༔ འཇོག་པའི་ཚེ་མཐོ་ལ་གཙང་བའི་
སའམ༔ མཆོད་པའི་གྲལ་དུ་བཞག༔ ཉལ་བའི་དུས་ཀྱི་ཚེ༔ སྔས་ཀྱི་ཕྱོགས་སུ་
306



སྔོན་འགྲོ་ཆོས་སྤྱོད་སོགས་ཀྱི་སྐོར།
བཞག་ལ༔ ཕྱག་འཚལ་བའི་རྟེན་དུ་དམིགས་ཤིང་ཕྱག་འཚལ༔ བཤིག་པ་དང་
མཚོན་གྱིས་གྲ་སོགས་མི་བྱ༔ མདོར་ན་ཞྭའི་རིགས་གང་ཡིན་ཀྱང་བླ་མ་ལ་བཀུར་
སྟི་བྱེད་པ་ལྟར༔ བཀུར་སྟི་དང་མཆོད་གནས་བྱའོ༔ གོས་ལ་ཡི་དམ་གྱི་རྟེན་འབྲེལ་
ཡོད་པས༔ ཚུལ་དང་མི་མཐུན་པའི་གོས་ཀྱི་རྒྱུ་མ་དག་པ་དང་༔ བཟོ་མ་ལེགས་པ་
དང་༔ ཚུལ་དང་མི་མཐུན་པའི་རིགས་དང་༔ ཁ་དོག་ཀྱང་རང་གཞན་གྱི་ཡིད་དུ་མི་
འོང་ཞིང་མིག་ལམ་དུ་མ་མཛེས་པའི་རྣམ་པ་ཅན་མ་ཡིན་པར༔ དཀར་སེར་དམར་
སྔོ་སོགས་གང་ཡིན་ཀྱང་༔ འོད་སྣུམ་ཆགས་པར་བྱ་ཞིང་༔ གོན་པའི་དུས་ཡང་
མཛེས་པ་ལ༔ ལྷུན་ཆགས་པའི་ངང་ནས༔ ཡི་དམ་གྱི་བསྐྱེད་རིམ་དྲན་པར་བྱས་ལ་
གོན༔ ཞྭ་གོས་གང་ཡང་༔ སྣུམ་རྡུལ་དང་དྲ་དྲི་འབག་འབོག་གིས་མ་གོས་པར་བྱ༔
དེ་ཡང་ནང་ལུས་ལ་དཀྲིས་པ་དཔའ་མོ་ཡུམ་གྱི་ཚུལ༔ ཕྱི་ནས་གཡང་ལྷུབ་ཏུ་གོན་པ་
རྣམས་དཔའ་བོ་ཡབ་ཀྱི་ཚུལ༔ སྟོད་དུ་གཡོགས་པ་རྣམས་ཡི་དམ་ཞི་བའི་ཚུལ༔
སྨད་དུ་དཀྲིས་པ་རྣམས་ཡི་དམ་ཁྲོ་བོའི་ཚུལ་དུ་བལྟ་བར་བྱའོ༔ གོང་བ་ལ་ཚེའི་རྟེན་
འབྲེལ་ཡོད་པས༔ རིང་ལ་མཐུད་མ་ཉུང་བར་བྱའོ༔ ལྕགས་རི་དང་ཆ་ག་ལ་བསོད་
ནམས་ལོངས་སྤྱོད་ཀྱི་རྟེན་འབྲེལ་ཡོད་པས་ཅི་འབྱོར་གྱིས་ཆེར་བྱ༔ བཟོ་ལ་ལ་ཉེ་
བཟང་ངན་གྱི་རྟེན་འབྲེལ་ཡོད་པསཿ གང་ཡང་གཟབ་ལ་ཆགས་ཚད་དང་ལྡན་པར་
བྱ༔ ཚོས་མདོག་ལ་འགྲོ་བ་བྱམས་སྡང་གི་རྟེན་འབྲེལ་ཡོད་པས་ལེགས་པར་བྱ༔
རྒྱན་དང་འཁོར་སློབ་ཉེ་འབྲེལ་གྱི་གྲོགས་འདུ་མི་འདུའི་རྟེན་འབྲེལ་ཡོད་པས༔ རྒྱན་
ཚུལ་ལྡན་དུ་ཐོན་པར་བརྒྱན༔ གོན་ལུགས་ལ་གནས་སྐབས་ཀྱི་བྱ་བ་འགྲུབ་མི་འགྲུབ་
ཀྱི་རྟེན་འབྲེལ་ཡོད་པསཿ ཡོན་པོ་དང་༔ གཤོག་བཤལ་དང་༔ ཕྱི་ནང་ནོར་བ་དང་༔
མགོ་མཇུག་ལོག་པ་དང་༔ ཚུལ་མ་ཡིན་པར་མི་གོན་ཅིང་༔ གོས་ཀྱི་རིགས་གང་
ཡིན་པ་དེ་དག་སོ་སོའི་ཚུལ་ལུགས་དང་མཐུན་པར་གོན༔ བཞག་ས་ལ་ཟས་ནོར་
307



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཆགས་མི་ཆགས་ཀྱི་རྟེན་འབྲེལ་ཡོད་པས༔ ཞྭ་གོས་ལྷམ་ལ་སོགས་པ་གང་ཡང་༔ འོས་པའི་
གནས་སུ་ཕྱོགས་གཅིག་ཏུ་སྟོད་སྨད་གོ་མ་ལོག་པར་དཔུང་དེ་བཞག༔ འགྲིམ་ལམ་
དང་༔ ཕྱག་དར་ཁྲོད་དང་ མི་དབེན་པའི་ས་ཕྱོགས་ལ་སོགས་མི་འོས་པའི་སར་མི་
བཞག གོང་བ་གཡས་གཡོན་མགོ་གཞུག་མི་ལོག་པར་བཞག༔ གསར་པའི་ཕུད་
བླ་མ་ཡི་དམ་མཁའ་འགྲོའི་ཚོགས་ལ་འབུལ༔ དེས་བསོད་ནམས་འཕེལ གཟའ་
སྐར་དུས་ཚེས་བཟང་པོ་ལ་བབ་པའི་ཚེ༔ བཟོ་བ་དང་གོན་པ་རྣམས་བྱ༔ དེས་ཉེས་
པ་མི་འབྱུང་ཞིང་༔ བདེ་ལེགས་ཀྱི་ཡོན་ཏན་ཡར་ལྡན་དུ་འགྱུར༔ རྣལ་འབྱོར་པ་
གང་གིས་རྟོག་བྲལ་ཆེན་པོའི་གདིང་ཐོབ་ཀྱང་༔ གནས་སྐབས་ཞྭ་གོས་ཀྱི་རྟེན་
འབྲེལ་ལ་གཟབ་པས༔ ལམ་ལོག་པར་ཞུགས་པའི་འགྲོ་བ་ལས་ཁ་ལོ་བསྒྱུར་ནས༔
བྱང་ཆུབ་ཀྱི་ལམ་ལ་ཚུད་པའི་དགོས་པ་ཡོད༔ དེ་དག་གང་བྱེད་ཀྱང་བག་མ་གསར་
པའི་ཚུལ་ཅན་ལུས་ངག་ཡིད་གསུམ་བཅིངས་པ་མ་ཡིན་པར༔ གཤིས་བབས་ཀྱི་
ངང་ནས་རང་ལུགས་སུ་རེས་འཇོག་དང་ཐང་ལྷོད་མེད་པར་ཀློད་དེ་བྱ༔ རང་གི་ཞྭ་
གོས་དྲེག་པ་ཅན༔ རང་དང་རུས་རིགས་མི་མཐུན་པའམ༔ དམ་ཚིག་མི་གཅིག་པ་
ལ་མི་སྟེརཿ གཡར་དུ་མི་བཏང་ངོ་༔ གལ་ཏེ་གཡར་རམ་བྱིན་ན་སྲུང་མའི་འཁུ་ལྡོག་
གི་བར་ཆད་འཇུག༔ གཡང་ཉམས་ནས་ཕྱིས་མི་རྙེད་པས༔ འཚོང་བར་ཡང་མི་བྱའོ༔
གཞན་གྱིས་གོན་འཕྲོ་དྲེགས་པ་ཅན་མི་ཉོ་མི་གོན༔ གལ་ཏེ་གོན་ན་གྲིབ་འཇུག་ནད་
ལྡང་༔ གཙང་མ་རིགས་ཀྱི་སྲུང་མ་མི་དགྱེས་པ་ལ་སོགས་ཏེ༔ སྐྱོན་མང་བའི་ཕྱིར༔
རང་གཞན་གོས་གོན་འཕྲོ་དྲེགས་པ་ཅན་བརྗེ་བསྣོར་དང་གོན་རེས་ལ་སོགས་གང་
ཡང་མི་བྱ༔ གདན་ཡང་ཡོན་པོ་དང་༔ གོ་ལོག་དང་༔ ཕྱི་ནང་ལོག་པར་མི་འདིང་བ་
དང་༔ གནས་བརྟན་མི་བརྟན་གྱི་རྟེན་འབྲེལ་ཡོད་པསཿ རྒྱ་ཆེ་ཞིང་བརྟན་ལ་ལེགས་
པར་འདིང་བ་གནད་ཡིན་ནོ༔ སྐེ་རགས༔ ལྷམ༔ གདན་རྣམས་ལ་མཁའ་འགྲོའི་
308



སྔོན་འགྲོ་ཆོས་སྤྱོད་སོགས་ཀྱི་སྐོར།
རྟེན་འབྲེལ་ཡོད་པསཿ སྐ་རགས་བཅིངས་པ་དང་༔ ལྷམ་གོན་པ་དང་༔ གདན་
བཏིང་བའི་དུས་མ་སྲིང་མཁའ་འགྲོ་རྣམས་ཡིད་ལ་དྲན་པར་བྱས་ཏེ༔ དེ་རྣམས་ཀྱི་
ཕྲིན་ལས་ཐམས་ཅད་སྒྲུབ་པར་བསམ་ཞིང་༔ དུས་ནམ་དུ་ཡང་འབྲལ་མེད་བྱ༔
གང་ཡང་མཛེས་ཤིང་ཡིད་དུ་འོང་བ་ཟུང་དང་བཅས་པས་གཟབ༔ སྐ་རགས་བཅིངས་
ཉེས༔ ལྷམ་གོན་ཉེསཿ གདན་བཏིང་ཉེས་སུ་མ་ཡིན་པར་གང་ཡང་ཚུལ་དང་ལྡན་
པར་བྱ༔ ཆེད་མེད་གལ་མ་མཆིས་སུ་མི་བྱ༔ དེ་ལྟར་ཞྭའི་རྟེན་འབྲེལ་མ་འཆུག་པ་
གཟབ་པ་ལ་བརྟེན་ནས བླ་མ་མཚན་ཉིད་དང་ལྡན་པ་རྙེད་ཅིང་མཇལ་ནས༔ དེའི་
རྗེས་སུ་འཛིན༔ དགོངས་པས་སྐྱོབ༔ བྱིན་རླབས་འཇུག༔ ལུས་ངག་ཡིད་གསུམ་
སྨིན་གྲོལ་གྱི་ས་ལ་འགོད་པར་འགྱུར་བ་ལ་སོགས་པའི་ཡོན་ཏན་དཔག་ཏུ་མེད་པ་
འབྱུང་བའི་དགོས་པ་ཡོད༔ གོས་ཀྱི་རྟེན་འབྲེལ་མ་འཆུག་པ་ལ་བརྟེན་ནས་ཡི་དམ་
ཡབ་ཡུམ་ཞི་ཁྲོ་རབ་འབྱམས་དཀྱིལ་འཁོར་གྱི་ལྷ་ཚོགས་ཐམས་ཅད་མྱུར་དུ་འགྲུབ་
ནས་རྗེས་སུ་བཟུང་ཞིང་༔ མཆོག་ཐུན་མོང་གི་དངོས་གྲུབ་སྟེར༔ སྣང་བ་ཐམས་ཅད་
དབང་དུ་འདུས༔ ལྷ་འདྲེ་མི་གསུམ་ཟིལ་གྱིས་གནོན་པ་ལ་སོགས་བདེ་ལེགས་ཀྱི་
ཡོན་ཏན་ཡར་ལྡན་དུ་འཕེལ་བར་འགྱུར་བའི་དགོས་པ་ཡོད་དོ༔ སྐེ་རགས་ལྷམ་
གདན་གྱི་རྟེན་འབྲེལ་མ་འཆུག་པ་ལ་བརྟེན་ནས༔ མ་མོ་མཁའ་འགྲོ་འཇིག་རྟེན་པ་
དང་འཇིག་རྟེན་ལས་འདས་པ་ཐམས་ཅད་ངང་གིས་འདུ༔ སྟོངས་གྲོགས་བྱེད༔ ཕྲིན་
ལས་སྒྲུབ༔ བར་ཆད་སེལ༔ གཞན་སེམས་འགུག་པ་ལ་སོགས་པའི་ཡོན་ཏན་མང་
དུ་འཕེལ་བའི་དགོས་པ་ཡོད༔ གཞན་ཡང་ཕ་རོལ་ཏུ་ཕྱིན་པ་དྲུག་ལྡན་དུ་འགྱུར་ཏེ༔
གོས་ཀྱི་རྟེན་འབྲེལ་ལ་བརྟེན་ནས་སྦྱིན་པའི་ཕ་རོལ་ཏུ་ཕྱིན་པ་ལོངས་སྤྱོད་རྒྱན་གྱིས་
ཆེ་བ་ཡར་ལྡན་དུ་འཕེལ་བའི་དགོས་པ་ཡོད༔ སྐ་རགས་ཀྱི་རྟེན་འབྲེལ་ལ་བརྟེན་
ནས་ཚུལ་ཁྲིམས་ཀྱི་ཕ་རོལ་ཏུ་ཕྱིན་པ་མཛེས་པའི་ཡོན་ཏན་གྱིས་ཆེ་བ་ཡར་ལྡན་དུ་
309



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
འཕེལ་བའི་དགོས་པ་ཡོད༔ ཞྭའི་རྟེན་འབྲེལ་ལ་བརྟེན་ནས༔ བཟོད་པའི་ཕ་རོལ་
ཕྱིན་པ་གོ་ཆ་རབ་ཏུ་བརྟན་པའི་ཡོན་ཏན་གྱིས་ཆེ་བ་ཡར་ལྡན་དུ་འཕེལ་བའི་དགོས་
པ་ཡོད་དོ༔ ལྷམ་གྱི་རྟེན་འབྲེལ་ལ་བརྟེན་ནས བརྩོན་འགྲུས་ཀྱི་ཕ་རོལ་ཏུ་ཕྱིན་པ་
ཅི་བསམ་འགྲུབ་པའི་ཡོན་ཏན་གྱིས་ཆེ་བ་ཡར་ལྡན་དུ་འཕེལ་བའི་དགོས་པ་ཡོད་དོ༔
གདན་གྱི་རྟེན་འབྲེལ་བརྟེན་ནས བསམ་གཏན་གྱི་ཕ་རོལ་ཏུ་ཕྱིན་པ་མི་གཡོ་བའི་
ཏིང་ངེ་འཛིན་འཕེལ་བའི་ཡོན་ཏན་གྱིས་ཆེ་བ་ཡར་ལྡན་དུ་འཕེལ་བའི་དགོས་པ་
ཡོད་དོ༔ རྒྱན་གྱི་རྣམ་པ་མང་པོའི་རྟེན་འབྲེལ་ལ་བརྟེན་ནས༔ ཤེས་རབ་ཀྱི་ཕ་རོལ་
ཏུ་ཕྱིན་པ་ཕུན་སུམ་ཚོགས་པ་རྣམ་པར་རབ་ཏུ་བཀྲ་བའི་ཡོན་ཏན་གྱིས་ཆེ་བ་ཡར་
ལྡན་དུ་འཕེལ་བའི་དགོས་པ་སྟེ༔ དེ་ལྟར་ཕ་རོལ་ཏུ་ཕྱིན་པ་དྲུག་རྣལ་འབྱོར་པའི་
རྒྱུད་ལ་འབྱོར་ནས་ཡར་ལྡན་དུ་འཕེལ་བར་འགྱུར་བའི་རྟེན་འབྲེལ་ཡང་༔ ཞྭ་གོས་
སྐ་རགས་ལྷམ་གདན་རྒྱན་གྱི་རྣམ་པ་མང་པོ་ལས་འབྱུང་བའི་ཕྱིར༔ དེ་ལྟར་གལ་ཆེ༔
དེར་ཡང་མ་ཟད་དེ༔ གནས་སྐབས་སུ་ཡང་ཐར་པའི་ལམ་ལ་སྤྲོད་པར་བྱེད་པའི་
གཞི་རྟེན་དལ་འབྱོར་བཅོ་བརྒྱད་དང་ལྡན་པའི་མི་ལུས་རིན་པོ་ཆེ་འདི་ཉིད་གཞན་
གང་ལ་ཡང་གཅེས་པའི་ཕྱིར་བཀུར་སྟི་ཕུ་དུད་བྱ་བར་འོས་ཤིང་༔ ལུས་རྒྱལ་བའི་
དཀྱིལ་འཁོར་གྱི་རང་བཞིན་དུ་བཞུགས་པས་ཀྱང་༔ ཕུ་དུད་བྱ་བའི་འོས་སུ་གྱུར་
པའོ༔ དེ་ཡང་ཆགས་སྲེད་ཀྱི་འདུན་པ་མ་ཞུགས་ཤིང་༔ རང་མཐོང་ཀོབ་ཕྱིར་ཡབ་
ཡོབ་ལ་སོགས་པ་དྲེགས་པའི་བསམ་པ་མ་ཞུགས་པ་གནད་ཆེ་སྟེ༔ ལ་ལ་ཞིག་ཞྭ་
གོས་རྒྱན་སོགས་ཀྱིས་ལུས་ལ་བརྒྱན་ནས༔ ཆོས་བརྒྱད་ལ་སོགས་ཡབ་ཡོབ་ཆེ་
ཚུག་ཨོཾ་ལྡིརཿ འཕྱོར་སེམས་སྐྱེད་པར་བྱེད་དོ༔ དེ་ནི་བདུད་ཀྱིས་བསླུ་བའི་མགོ་
ཚོལ་བ་ཞེས་ཟེར་བས༔ དེ་དག་གི་དབང་དུ་མ་སོང་བ་ནི་ཤིན་ཏུ་གལ་ཆེའོ༔ དེ་དག་
གི་དབང་དུ་སོང་ཕན་ཆད་ཐར་བའི་ལམ་དུ་འགྲོ་བའི་ཐབས་ཀྱི་རྟེན་འབྲེལ་དུ་གྱུར་
310



སྔོན་འགྲོ་ཆོས་སྤྱོད་སོགས་ཀྱི་སྐོར།
པ་ནི་ལྟ་ཞོག༔ ངན་སོང་དུ་འགྲོ་བའི་གྲོགས་སུ་འགྱུར་བས༔ དྲི་མ་དང་བྲལ་བའི་
བསམ་འདུན་བསྐྱེད་པར་བྱའོ༔ འདིའི་རང་དོན་དུ་སྒྱུ་ལུས་ཀྱི་འཚོ་སྐྱོང་གི་ཆོས་ལྡན་
དུ་བྱས་པ་ལ་བརྟེན་ནས༔ ལུས་ལ་གནོད་པ་དང་འཚེ་བ་ལ་སོགས་གང་ཡང་མི་
འབྱུང་གི་སྟེང་དུ་ཐར་པ་བགྲོད་པའི་གྲོགས་སུ་འགྱུར༔ གཞན་དུ་ཕ་རོལ་དད་པ་
ཅན་དང་བ་འདྲེན་པའི་དམིགས་རྐྱེན་དུ་གྱུར་ནསཿ དད་པ་དང་ལྡན་པས་སྤྲོ་ཞིང་༔
ཕྱག་དང་མཆོད་པའི་གནས་སུ་བགྱིས་པསཿ བསོད་ནམས་དང་ཡེ་ཤེས་ཀྱི་ཚོགས་
འཕེལ་བ་ལ་སོགས་པའི་རང་གཞན་གྱི་དོན་འབྲས་འགྲུབ་པར་འགྱུར་བས་དེ་ལྟར་
བརྩམ་པ་གནད་ཆེའོ༔ ས་མ་ཡཱ༔ འདུས་བྱས་ཐམས་ཅད་སྙིང་པོ་མེད་པར་གསུངས་
མོད་ཀྱང་ གནས་སྐབས་ཡུལ་དོན་རང་གཞན་འགྲོ་ལ་ཕན་བརྩེའི་ཕྱིར༔ རྒྱུ་རྐྱེན་
རྟེན་འབྲེལ་ཐབས་ཀྱི་ཁྱད་པར་ཆེ་བ་དང་༔ བྱང་ཆུབ་ལམ་བགྲོད་གྲོགས་ལ་རྣམ་པ་
མང་གསུང་པསཿ རྗེས་འཇུག་རྣམས་ཀྱིས་བགྲོད་ལམ་གྲོགས་ལ་བརྩོན་པར་རིགས༔
འོན་ཀྱང་ལ་ལ་ཞིག་གིས་ཚེ་འདིའི་ཞེན་བསྐྱུངས་ནས༔ ཕྱི་མ་དོན་གཉེར་ལྟོ་གོས་
ཞེན་པ་དང་བྲལ་བསཿ དགའ་ཐུབ་དཀའ་སྤྱད་གྱི་ན་ཙམ་ལ་བརྟེན་ནའང་༔ མ་
འབྱོར་ཆེད་དུ་མི་གཉེར་བྱུང་ན་མི་དགག་ཅིང་ སྟབས་ཀའི་དབང་གཙོ་བརྩོན་འགྲུས་
དཀར་པོའི་ཆོས་ལ་འབད༔ དོན་དེས་བདེ་ལེགས་མྱུར་འགྲུབ་གཞུང་ལམ་འདི་ཡི་
ལུགས གང་ལའང་མངོན་ཞེན་མེད་པར་རང་བབ་རང་ལ་བཞག༔ ལུས་ངག་ཡིད་
གསུམ་བྱས་ཆོས་སྒྱུ་མའི་རོལ་པར་ལྟ༔ བཅིངས་གྲོལ་མེད་པར་འབོལ་ལེ་ཤིགས་
སེ་སྤྱོད་པ་ནི༔ མན་ངག་རྒྱལ་པོ་ཡིན་པ་ཀུན་གྱིས་སེམས་ལ་གནག༔ ཞྭ་དང་གོས་
ཀྱི་དེ་ཉིད་གསལ་བ་མདོར་བསྡུས་པ༔ དབྱིངས་ཀྱི་རང་བཞིན་ལྟ་བ་གཡོ་མེད་ཞྭ་
གོན་པསཿ ཡེ་ཤེས་མཆོག་གི་གོས་བཟང་སྒོམ་པ་རང་ལུགས་སྐྱེ༔ དབྱིངས་དང་ཡེ་
ཤེས་དབྱེར་མེད་སྐུ་རགས་དམ་བཅིངས་པས༔ སྤྱོད་པ་བླང་དོར་མེད་པའི་ལྷམ་ནི་
311



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཤུགས་ལས་འབྱུང་༔ དམ་ཚིག་མངོན་ལྐོག་མེད་པའི་རྒྱན་གྱིས་བརྒྱན་བྱས་ནས༔
འབྲས་བུ་ཡེ་གཞིའི་གདན་ལ་ངང་གིས་ཕེབས་པར་འགྱུར༔ ཞྭ་ནི་ངོ་བོ་འགྱུར་བ་
མེད་པ་ཆོས་ཀྱི་སྐུ༔ གོས་དང་རྒྱན་རྣམས་རང་བཞིན་གསལ་དག་ལོངས་སྤྱོད་རྫོགས༔
སྐ་རགས་ལྷམ་ལྡན་ཐུགས་རྗེ་ཀུན་ཁྱབ་སྤྲུལ་པའི་སྐུ༔ སྐུ་གསུམ་ཡོངས་རྫོགས་རྣལ་
འབྱོར་ལུས་ལ་རྣམ་པར་སྤྲས༔ རང་བཞིན་ཡོངས་རྫོགས་ཞིང་ཁམས་མ་བསྒྲོད་ལྷུན་
གྱིས་གྲུབ༔ བསྐལ་མང་མི་འགྱང་ཚེ་གཅིག་ལུས་གཅིག་ཨེ་མ་ཧོ༔ ཞྭ་གོས་ཀྱི་དེ་
ཉིད་གསལ་བ་ཐར་བའི་ཕྲུལ་སྐས་ཞེས་བྱ་བ༔ ད་ལྟ་མངའ་བདག་ཡབ་སྲས་དང་
མ་འོངས་རྗེས་འཇུག་རྣམས་ཀྱི་དོན་དུ༔ ཨུ་རྒྱན་པདྨ་འབྱུང་གནས་ཀྱིས་མཛད་པ་
ལས༔ བདག་འདྲ་མཚོ་རྒྱལ་གྱིས་ཡི་གེར་བྲིས་པ་འདི༔ ཕྱི་རབས་ལས་ཅན་རྣམས་
དང་འཕྲད་པར་ཤོག༔ ས་མ་ཡ༔ རྒྱ་རྒྱ་རྒྱ༔ སྦས་རྒྱ༔ གཏད་རྒྱ༔ གཏེར་རྒྱ༔ དྷ་ཐིམ
བྷུདྡྷ་བཛྲ་བྷོ་དྲའི་གཏེར་ནས་ཕྱུངས་པའོ༔ ༔
312



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨཾ༔ བླ་མ་དགོངས་པ་འདུས་པ་ལས༔ སྤྱད་པའི་
དེ་ཉིད་གསལ་བ་རྣམ་གྲོལ་སྤྲིན་
གྱི་རྒྱན་ཞེས་བྱ་བ་
བཞུགས་སོ༔
ཨཾ ༔ རྣཐུགཎཡབྷགྷཐཱཐཱ༔ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ ཐར་པ་དོན་དུ་གཉེར་བའི་རྣལ་
འབྱོར་པ་རྣམས་ཀྱིས་འདི་ལྟར་འཆང་བར་འོས་པ་དང་༔ མི་འོས་པ་ལ་སོགས་སྤྱད་
པའི་དེ་ཉིད་ཤེས་པར་བྱེད་པ་གལ་ཆེ་སྟེ༔ དེ་ཡང་རྣལ་འབྱོར་རབ་དག་གིས་དགག་
སྒྲུབ་བླང་དོར་དང་བྲལ་བ་རྣམས་ཀྱིས་སྤྱད་པའི་རིགས་གང་ཡང་སྙིང་པོ་མེད་པར་
ཤེས་པས་བློའི་གཏིང་ཐག་ཆོད་དེ༔ ཆེད་མེད་གལ་མ་མཆིས་སུ་འཇོག་པས་སྤང་
བླང་མེད༔ འབྲིང་པོས་ཡོད་པ་དང་བྱུང་བ་མི་དགག༔ མེད་པ་དང་མ་བྱུང་བ་དོན་དུ་
མི་གཉེར༔ རློམས་སེམས་དང་ཆགས་འཛིན་མེད་པར་རང་བབས་སུ་སྤྱད༔ ཐ་མ་
རྣམས་ཀྱིས་ཡོད་པ་ལ་མངོན་ཞེན་དང་ཁེངས་སེམས་རློམ་པ་བསྐྱེད༔ མེད་པ་བརྩོན་
འགྲུས་དང་ལྡན་པས་ཆེད་དུ་གཉེར་ཞིང་སྒྲུབ་པར་བྱེད་དོ༔ གང་ཡང་སྣང་ཞེན་མངོན་
རྟགས་ཀྱི་འཁྲི་བ་མ་ཆོད་ཀྱི་བར་དུ༔ ཕྱི་ནང་གི་རྟེན་འབྲེལ་ལ་བརྟེན་ནས༔ སྤྱད་
པའི་རིགས་ལ་ལ་ཙམ་ཞིག་བརྟེན་པར་འཚལ་བསཿ འདི་ལ་གཞིར་བཞག་གི་ཆེ་བ་
ཡིན་བཞིན་ནོར་བུ་རིན་པོ་ཆེ༔ ཆུང་བ་ཁབ་དང་སྐུད་པ་ཙམ་ཡན་ཆད་གང་ལ་ཡང་
མངོན་ཞེན་འཆིང་བའི་བསམ་འདུན་མ་ཞུགས་པ་གནད་ཆེ་ཞིང་༔ གནས་སྐབས་ཀྱི་
མཁོ་བྱ་ཡད་ཡུད་རྨི་ལམ་སྒྱུ་མ་ཙམ་གྱི་རོལ་པསཿ འཆང་བར་འོས་པ་དང་མི་འོས་
པ་རྣམས་རིམ་པས་ཤེས་པར་བྱ་ཞིང་༔ འཆང་བར་འོས་པ་ནི༔ རྣལ་འབྱོར་པ་རང་
313



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གཞན་ཐར་པ་བྱང་ཆུབ་བསྒྲུབ་པ་དང་༔ བསྒྲུབ་པ་ལ་སྦྱོར་བ་ལ་མཁོ་བའི་ཡོ་བྱད་
ཀྱི་རིགས་གཏོགས་ཡིན་ལཿ མི་འོས་པའི་ཡོ་བྱད༔ ཐར་པ་བྱང་ཆུབ་བསྒྲུབ་པའི་
གདོས་ཐགས་སུ་གྱུར་པ༔ ཚེ་འདི་ཁོ་ན་དང་འཇིག་རྟེན་པ་དང་མཐུན་འཇུག་བསྟན་
པའི་ཡོ་བྱད་ནི༔ སེན་སྲན་ཙམ་ཞིག་ཀྱང་འཆང་བར་མི་བྱའོ༔ འཇིག་རྟེན་ལས་
འདས་པའི་ཡོ་བྱད་སྐུ་གསུང་ཐུགས་ཀྱི་རྟེན་དེ་ལ་མཆོད་པ་འབུལ་བའི་ཡོ་བྱད་དང་
སྤྱད་པ་རང་གཞན་སྨིན་བྱེད་ཀྱི་དབང་བསྐུར་བ༔ གྲོལ་བྱེད་གདམས་པ་ཉམས་སུ་
ལེན་པ་ལ༔ མཁོ་ཞིང་གནད་དུ་ཆེ་བའི་སྤྱད་པ་དང་༔ བསོད་ནམས་ཀྱི་ཚོགས་སྤེལ་
བ་དང་༔ གནས་སྐབས་རྣལ་འབྱོར་པའི་སྒྱུ་ལུས་སྐྱོང་བྲན་བྱེད་པ་ལ་མཁོ་བའི་སྤྱད་
པཿ ཡོ་བྱད་འཕྲལ་ཕྱིད་ཙམ་ལ་བརྟེན་པ་རྣམས་འཆང་ཞིང་༔ འཇིག་རྟེན་པའི་སྤྱད་
པ་ཡོ་བྱད་འཚོ་སྐྱོང་མེལ་ཚེས་མནར་བའི་དུད་འགྲོའི་རིགས་ཐ་དག༔ གཞན་ལ་
གནག་སེམས་ཀྱིས་ཕྱིར་འཆང་བ་མཚོན་ཆའི་རིགས་དང་རྫས་ངན་པ༔ ཚོང་ཁེ་སྤོག་
བདེ་སྤེལ་ཕྱུགས་འདོད་གྲགས་པ་སྒྲུབ་པར་བྱེད་པའི་ཡོ་བྱད་ཐ་དག༔ གང་ཡང་
སྡིག་ལས་སུ་གྱུར་པའི་བྱ་བ་ལ་མཁོ་ཞིང་༔ ཚེ་འདི་ཉིད་རྐྱང་པ་ལ་ལྟོས་པའི་སྤྱད་ལ་
ཡོ་བྱད་རྣམས་བདུད་དང་བསྡོངས་བས་འཆང་བ་ནི་ལྟ་ཅི་སྨོས༔ ཕྱོགས་ཙམ་དུའང་
ཉེར་མི་བཞག ཞིང་ལས་དང་ས་བོན་འདེབས་པ་ཕྲུ་ཟློག་བྱ་བ་ལ་མཁོ་བའི་ཡོ་
བྱད་རྣམས་ཀྱང་མི་འཆང་༔ ལ་ལས་བཟའ་བཏུང་ལས་གནད་དུ་ཆེ་བས་སོ༔ ཞེ་ན༔
ཡང་དག་པར་བྱང་ཆུབ་སྒྲུབ་པའི་རྣལ་འབྱོར་པ་ལ༔ འཚོ་བ་དང་ཡོ་བྱད་ཆོས་བྱེད་
སྐྱོང་བའི་མི་དང་མི་མ་ཡིན་པ་རྣམས་ཀྱིས་སྦྱོར་ཞིང་༔ ཤུགས་ལས་འབྱུང་བས་དེ་
རྣམས་ལྟོས་མི་འཚལ༔ འོ་ན་སྔ་མ་རྣམས་ཀྱང་དེ་ལྟར་རོ༔ ཞེ་ན༔ བསམ་འདུན་མི་
གཅིག་པའི་ཕྱིར་རོ༔ དེ་ལྟར་སྤང་བླང་བྱེ་བྲག་ཕྱེད་པར་བྱ་ཞིང་༔ མདོར་ན་བེད་
ཆོད་ཅིང་ལོངས་སྤྱོད་དུ་གྱུར་པ་མ་གཏོགས་པ༔ གཞན་བཅངས་ཀྱང་འཆིང་བ་བྱེད་
314



སྔོན་འགྲོ་ཆོས་སྤྱོད་སོགས་ཀྱི་སྐོར།
པའི་རྒྱུ༔ ལུས་ངག་ཡིད་གསུམ་གཡེངས་པས་ཁྱེར་བའི་རྒྱུར་འགྲོ༔ དེས་དང་པོ་བླ་
མེད་བྱང་ཆུབ་བསྒྲུབ་པའི་བསམ་འདུན་དྲག་པོ་ཡོད་ཀྱང་༔ དེ་རྣམས་འཚོ་སྐྱོང་གིས་
བྲེལ་གཟིངས་ལ་བརྟེན་ནས བར་དུ་ཨ་པ་ང་འཁྲུལ་སྡུག་བསྔལ་གྱིས་མནར་ཞིང་
ཅི་ཞིག་བྱ་སྙམ་པ་རྒྱུད་ལ་སྐྱེ༔ མཐར་དེ་རྣམས་ཀྱིས་བཅིངས་ནས་ཟས་ནོར་ལོངས་
སྤྱོད་ཀྱི་ཁོལ་པོར་འགྱུར་ཏེ༔ ཤི་བའི་ཚེ་ཡི་དྭགས་སུ་སྐྱེ་བའི་རྒྱུར་འགྱུར༔ བློ་སེར་
སྣས་བཅིངས་ཤིང་༔ གཞན་སྦྱིན་པ་གཏོང་བའི་འདུན་བསམ་སྐད་ཅིག་ཀྱང་མེད་
པར་ད་རུང་སླར་མ་ཆོག་མ་ལྡང་བས་མཐར་འཁོར་ནས༔ ཉིན་མཚན་ལ་སོགས་
དུས་ཐམས་ཅད་དུ་ཐབས་དུ་མའི་གཡོ་སྒྱུ་ལ་གོམས་ཤིང་ ཚོལ་ཁྲོལ་གསོག་འབྲུན་
ལ་འབད་དེ༔ བདེ་བའི་གོ་སྐབས་མི་འབྱུང་༔ མཁོ་ངེས་ཤིང་བྱང་ཆུབ་སྒྲུབ་པ་ལ་
གནད་དུ་ཆེ་བ་ལ་ལ་ཙམ་ཞིག་མ་བརྟེན་ནའང་ཐབས་ཀྱི་ཡན་ལག་ཉམས་པར་འགྱུར་
བའི་སྐྱོན་ཡོད་པས༔ འཆིང་རློམ་གྱི་འདུན་པ་མ་ཞུགས་པས་འདི་ལྟར་བརྟེན་ནོ༔
ཡར་མཆོད་པའི་རྟེན༔ ཡར་བཀུར་སྟི་ཕུ་དུད་དང་བཅས་པས་རྒྱབ་མདུན་དབུ་ཞབས་
གྲལ་གོ་མ་ལོག་པར་བཞུགས་སུ་གསོལ་ཞིང་༔ བཀོད་ལེགས་པར་བྱས་པ་ལ༔
མཆོད་པའི་ཡོ་བྱད་སྟོང་པ་མ་ཡིན་པར་སོ་སོའི་མཆོད་རྫས་ཀྱིས་གོང་བར་བྱས་ཏེ
མ་འཁྲུག་པར་མཛེས་ཤིང་ཡིད་དུ་འོང་བར་བཀྲམ༔ དེས་གནས་སྐབས་སུ་རང་ཉིད་
དང་སྤྲོ་ཡིད་ཚིམ༔ དགེ་སྦྱོར་འཕེལཿ གཞན་གང་གིས་མཐོང་བ་ཐམས་ཅད་དང་པ་
སྐྱེས་ནས་མཆོད་པ་བྱེད༔ མོས་གུས་སྐྱེས་ནས་དེ་དག་གི་རྗེས་སུ་འབྲང་༔ མཐར་
ཐུག་རང་གཞན་གྱི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་འཕེལ དེར་ཡང་
མ་ཟད་སྣང་སྲིད་ཀྱི་ལྷ་འདྲེ་རྣམས་ཀྱང་དད་འདུན་བསྐྱེད་ཅིང་སྲུང་བ་དང་༔ རྣལ་
འབྱོར་པའི་བར་ཆད་སེལ་བར་འགྱུརཿ གསུང་རྟེན་གྱི་གླེགས་བམ ཐ་ན་ཡི་གེ་
བྱང་ཤོག་ཙམ་གཅིག་ཡན་ཆད་གང་ཡོད་ཐམས་ཅད་ཀྱང་༔ མ་འཁྲུག་ཅིང་མགོ་
315



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཞབས་མ་ལོག་པར་མཆོད་པའི་གནས་སུ་བསྒྲིགས་ལ་བཞུགས་སུ་གསོལ༔ དེས་
གནས་སྐབས་སུ་རྣལ་འབྱོར་པའི་རྒྱུད་ལ་ཏིང་ངེ་འཛིན་བཟང་པོ་སྐྱེ༔ ཉམས་འབར་
ཤེས་རབ་འཁྲུངས༔ འགྲོ་བ་ཐམས་ཅད་བྱམས་ཤིང་འདུན༔ ཡིད་བདེ༔ དང་སྤྲོ༔
མཐར་ཐུག་བྱང་ཆུབ་ཀྱི་སེམས་རླབས་པོ་ཆེ་རྒྱུད་ལ་སྐྱེས་ནས་གཞན་དོན་སྤྱོད་པའི་
འགྲོ་དོན་དུ་འགྱུར་བ་སོགས་ཀྱི་ཡོན་ཏན་མང་པོ་སྨིན་པར་འགྱུར༔ གལ་ཏེ་དེ་རྣམས་
ལས་ལོག་ཅིང་དཔེ་ཆ་ལྷ་རྟེན་ལ་སོགས་མཆོད་པ་དང་བཅས་པ༔ འཁྲུག་ཅིང་བབ་
ཅོལ་དུ་གྱུར་ན༔ རྣལ་འབྱོར་པའི་རྒྱུད་འཁྲུག༔ གནས་མི་བརྟན༔ བསྒྲུབ་པ་ལོག༔
དགེ་སྦྱོར་མི་འཕེལ༔ མི་ཁ་སྡང་༔ འཁོར་སློབ་མི་འདུ༔ གཟེ་རེ་མང་༔ མཁའ་འགྲོ་
ཆོས་སྐྱོང་འཁྲུག༔ འཁུ་ལྡོག་བྱེད༔ ཡིད་སྤུན་པོར་འགྱུར་བ་ལ་སོགས་གནས་སྐབས་
སུ་མི་བདེ་བ་མང་པོ་འབྱུང་ཞིང་༔ མཐར་ཐུག་ཚུལ་མི་ཤིས་པའི་རིགས་སུ་གྱུར་པ་
ལ་སོགས་ཉེས་འབྲས་མང་དུ་སྨིན་པར་བྱེད༔ དེའི་ཕྱིར་ན་སྐུ་གསུང་ཐུགས་རྟེན་
མཆོད་པ་དང་བཅས་པ་རྣམས་ལེགས་པར་བཀྲམ་པ་དང་༔ བཀུར་སྟི་ཕུ་དུད་དག་
ཏུ་འདོན་པ་གལ་ཆེའོ༔ ཕྱི་ནང་གསང་བའི་བསྒྲུབ་རྫས་བསྒྲུབ་རྟེན་ལ་སོགས་པའི་
ཡོ་བྱད་སྤྱད་པ་ཆེ་འབྲིང་ཆུང་སོགས་རྣམས་འགྲོ་བ་གང་སུས་ཀྱང་མི་མཐོང་བའི་
གནས་སུ་སྦ་བ་དང་༔ འཆང་བ་དང་ཆུད་མ་ཟོས་པར་བྱེད་ཅིང་མཁོ་བའི་དུས་མ་
གཏོགས་པ་སྦོ་བསྣུར་མི་བྱ༔ རང་གི་ལུས་ལ་འཆང་བ་མ་གཏོགས་པ༔ གཞན་གནས་
གཅིག་ནས་མ་གཡོས་པར་བྱ༔ དེས་བསྒྲུབ་པ་འཕེལ༔ ལས་འགྲུབ༔ དངོས་གྲུབ་
འབྱུང་༔ རྣལ་འབྱོར་པ་བརྟན་པ་ཐོབ་ནས་གཡོ་མེད་ཀྱི་གཟེར་ཐེབ་པར་འགྱུར་རོ༔
གཞན་ལྟོ་གོས་བཟའ་བཏུང་གི་ཡོ་བྱད་རྣམས་ནི༔ གང་ལ་གང་འོས་ཀྱིས་སར་བཞག་
ལ་ཡིད་དང་མཐུན་པར་བྱའོ༔ གལ་ཏེ་དེ་དག་རྣམས་ལ་བོར་སྟོར་ཆག་གས་ལ་
སོགས་པའི་སྐྱོན་བྱུང་ན་ཡང་༔ དེ་ལ་སེམས་འཁུ་དང་ཕོངས་པ་དང་༔ ཆགས་པར་
316



སྔོན་འགྲོ་ཆོས་སྤྱོད་སོགས་ཀྱི་སྐོར།
མི་བྱ་ཞིང་༔ འདུས་བྱས་སྤྱིའི་མཚན་ཉིད་མི་རྟག་པའི་ཆོས་ཅན་ཡིན་པར་བློས་བཞག་
ལ༔ ཀློང་ཡངས་ཆེན་པོ་ཀ་དག་གི་དབྱིངས་སུ་ཕྱམ་གྱིས་བཏང་བར་བྱའོ༔ མདོར་
ན་རྣལ་འབྱོར་པ་ཐར་པ་བྱང་ཆུབ་བསྒྲུབ་པ་ལ༔ ལུས་ངག་ཡིད་གསུམ་རྣམ་གཡེང་
བྱ་ལས་ཀྱིས་ཁྱེར་ནས་ལམ་གྱི་གེགས་སུ་འགྱུར་པའི་ཡོ་བྱད་སྤྱད་པ་གང་ཡང་མི་
བརྟེན་ཅིང་༔ ཐབས་དང་སྟབས་ཀྱིས་ལམ་གྱི་སྣ་ཐག་ལ་འཇུས་པས༔ དགག་བསྒྲུབ་
བླང་དོར༔ འདོད་ཆུང་ཆོག་ཤེས་ཡིད་གཉིས་མེད་པར་གང་ལའང་རན་ཚོད་ཟིན་
པར་བྱའོ༔ ནད་ཀྱི་གཉེན་པོར་སྨན༔ བགེགས་ཀྱི་གཉེན་པོར་ཐུན༔ དགྲ་ཡི་གཉེན་
པོར་མཚོན༔ ལུས་གསོ་བར་བྱེད་པའི་ལྟོ་གོསཿ སྒྲུབ་པ་ཕྱི་ནང་གསང་སོགས་ལམ་
མཁོ་བའི་རྫས༔ ཚོགས་སྤེལ་བར་བྱེད་པའི་མཆོད་པ་སྨན་རག་གཏོར་རྫསཿ དབེན་
གནས་རི་ཁྲོད་འགྲིམ་པ་ལ་མཁོ་བའི་ཡོ་བྱད་གསང་སྔགས་ཐབས་ཀྱི་ཁྱད་པར་འཕགས་
པའི་ཕྱིར༔ ཐབས་ལ་གཅེས་པའི་སྤྱོད་པའི་ཡོ་བྱད་རྣམས་དང་པོ་དལ་གྱིས་
བསགསཿ བར་དུ་མཁོ་བ་སྤྱད་ཅིང་ཚུལ་ལུགས་དང་མཐུན་པར་བཅངས༔ མཐར་
གང་ཡང་འཛིན་ཞེན་མེད་པའི་དབྱིངས་སུ་བསྐྱལ་བར་བྱའོ༔ ལར་སེམས་ཀྱི་འཆིང་
བ་དང་རློམ་སེམས་འཇུར་གེགས་ལ་སོགས་པའི་སྐྱོན་མ་ཞུགས་ན༔ སྟོང་འཁོར་
ལོས་སྒྱུར་བའི་ཡོ་བྱད་ལོངས་སྤྱོད་ཙམ་ཡོད་ཀྱང་༔ སྐྱོན་དུ་མི་འགྱུར་གྱི་སྟེང་དུ་
བསོད་ནམས་སྤེལ་བའི་ཆ་རྐྱེན་དུ་འགྱུར༔ ཆགས་སེམས་དང་རློམས་པ་མངོན་ཞེན་
ལ་སོགས་པའི་འདུན་བསམ་ངན་པ་སྐྱེས་ཕན་ཆད༔ ཁབ་དང་སྐུད་པ་ཉག་གཅིག་
ཙམ་གྱི་ཡོ་བྱད་དངོས་པོ་ཡང་༔ ངན་སོང་ལ་སོགས་ལམ་ལོག་ཏུ་ཁྲིད་པའི་སྣ་དག་
ཏུ་འགྱུར་བས༔ དེའི་འགྲེས་ཀྱིས་ཤེས་པར་བྱའོ༔ གཏོང་ལེན་དང་འཕྲལ་དུ་ལོངས་
སྤྱོད་པའང་༔ དེའི་འགྲེས་ཀྱིས་ཤེས་པར་བྱེད་པ་གནད་དམ་པའོ༔ དེ་ལྟར་དེ་ཉིད་
དང་བྱེ་བྲག་མི་ཤེས་པའི་རྣལ་འབྱོར་པས་ཡོ་བྱད་སྤྱད་པ་གསོག་པ་ནི་སྦྲང་མས་རྩི་
317



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གསོག་པ་དང་འདྲ༔ བསགས་ནས་འཆིང་བ་རྣམས་ཀྱང་ཡི་དྭགས་ཀྱི་གཏེར་སྲུང་བ་
དང་འདྲ༔ གཏོང་འཇུག་ལ་སོགས་ལོངས་སྤྱོད་མི་ནུས་པས༔ ཡི་དྭགས་སྒྲིབ་པ་ཅན་
གྱི་ལག་ཏུ་ཟས་ཆུད་པ་དང་འདྲ་བས་སོ༔ བྱེ་བྲག་ཏུ་རྒྱུ་མཚན་དེ་ཉིད་ཤེས་ཕན་ཆད༔ སྣང་
སྲིད་ཐམས་ཅད་ཀྱི་རོལ་པ་སྒྱུ་མ་མཁན་གྱིས་སྤྲུལ་བསྒྱུར་བྱེད་པའམ༔ བར་
སྣང་ནས་སྨིག་རྒྱུ་གཡོ་བ་ལ་སོགས་དང་འདྲ་བར་འགྱུར་རོ༔ སྤྱད་པའི་དེ་ཉིད་
གསལ་བ་རྣམ་གྲོལ་སྤྲིན་གྱི་རྒྱན་ཞེས་བྱ་བ༔ བྱང་ཆུབ་བསྒྲུབ་པའི་ལམ་གྱི་ཆ་རྐྱེན༔
ད་ལྟ་མངའ་བདག་ཡབ་སྲས་དང་ མ་འོངས་རྗེས་འཇུག་རྣམས་ཀྱི་དོན་དུ་བཀོད་པ
སྐལ་ལྡན་ལས་ཅན་འགའ་དང་འཕྲད་པར་ཤོག༔ ས་མ་ཡཱ༔ རྒྱ་རྒྱ་རྒྱ༔ སྦས་རྒྱ༔
གཏད་རྒྱ༔ གཏེར་རྒྱ༔ དྷ་ཐིམ༔ སངས་རྒྱས་གླིང་པའི་གཏེར་མ་ལེགས་པར་གདའ་འོ༔
318



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨཾ༔ བླ་མ་དགོངས་པ་འདུས་པ་ལས༔ ཁ་ཟས་ཀྱི་
དེ་ཉིད་གསལ་བ་བྱང་ཆུབ་ལམ་
གྱི་བདུད་རྩི་ཞེས་བྱ་བ་
བཞུགས་སོ༔
ཨཾ༔ སལཱགྷནབྦཤ| ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ བྱང་ཆུབ་སྤྱོད་པའི་རྣལ་འབྱོར་
པ༔ བཟའ་བཏུང་ཁ་ཟས་འདྲེན་པ་རྣམསཿ ཁ་ཟས་དེ་ཉིད་ཤེས་པར་བྱ༔ སྒྱུ་ལུས་
གསོ་བསྐྱེད་བྱེད་པའི་རྫས༔ བཟའ་དང་བཅའ་དང་བཏུང་བ་སྟེ༔ ཕྱི་རུ་སྤྱོད་དང་
ནང་དུ་སྤྱོད༔ གསང་བར་སྤྱོད་པ་གསང་སྔགས་དང་ ཕྱི་ལྟར་དཀར་གསུམ་མངར་
གསུམ་དང་༔ སྔ་དྲོའི་ཆ་ལ་བཟའ་བཏུང་བྱ༔ ནང་ལྟར་ཤ་ཆང་སྤྱོད་དང་བཅས༔
དཀྱིལ་འཁོར་གསུམ་གསལ་དགོང་མོ་སྤྱོད༔ གསང་བར་ཤ་ལྔ་བདུད་རྩི་ལྔ༔
སྔགས་ལ་སྤྱོད་པའི་རྣལ་འབྱོར་པསཿ བདུད་རྩིར་བྱིན་བརླབས་ནང་ལ་རོལཿ དེ་ཚེ་
ལུས་ངག་ཡིད་གསུམ་པོ༔ དཀྱིལ་འཁོར་གསུམ་དང་ལྡན་པའམ༔ ཡང་ན་ཞེན་དང་
རྟོག་བྲལ་བས༔ རྣལ་རོལ་ཚུལ་གྱིས་བཟའ་བཏུང་སྤྱོད༔ ཐ་མལ་སྤྱོད་ཚུལ་སྤང་བ་
གནདཿ ཐོག་མར་བཟའ་བཏུང་རིགས་རྣམས་ལ༔ སྤྱད་དུ་རུང་དང་མི་རུང་བརྟག
སྤྱད་དུ་རུང་བའི་བྱེ་བྲག་ན༔ རང་རང་ཁམས་ལ་འཕྲོད་པ་དང་༔ ནད་ཀྱི་གཉེན་པོར་
འགྱུར་བ་དང་༔ ལུས་སྟོབས་བཀྲག་མདངས་བསྐྱེད་པ་དང་༔ ཁ་ལ་ཞིམ་ཞིང་ལུས་
ལ་བྱམསཿ ཡིད་དུ་འོང་རྣམས་སྤྱད་པར་བྱ༔ སྤྱད་དུ་མི་རུང་བཟའ་བཏུང་ནི༔ ཁོང་
དུ་སོང་ན་ནད་དུ་འགྱུར༔ ལུས་ལ་མི་ཕན་སླར་ལ་གནོད༔ ཁམས་དང་མི་འཕྲོད་
ཡིད་མི་འོང་༔ ཞིམ་ཞིམ་འདྲ་ཡང་མི་བྱམས་དང་༔ འགའ་ཞིག་ཁ་ལ་མི་ཞིམ་ཡང་༔
319



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ལུས་ལ་ཕན་པའང་འབྱུང་བ་དང་༔ དེ་ལྟར་བླང་དོར་ཤེས་པ་ཡིས༔ བླང་བར་འོས་
རྣམས་མྱུར་དུ་བརྟེན༔ སྤང་བར་འོས་རྣམས་མྱུར་དུ་སྤང་༔ སྤང་བླང་བྱེ་བྲག་ཤེས་
བཞིན་དུ༔ གོ་ལོག་བྱེད་རྣམས་བླུན་པ་སྟེ༔ ལྟོག་སྐོམ་ཤེས་རྣམས་མ་གཏོགས་སོ༔
བརྟེན་པའི་ཚུལ་ལུགས་འདི་ལྟ་སྟེ༔ བདག་ཉིད་ལྷ་ཡི་རྣལ་འབྱོར་བྱ༔ བཟའ་བཏུང་
བདུད་རྩིར་བྱིན་གྱིས་བརླབ༔ ཐོག་མར་ཕུད་ཀྱིས་དཀོན་མཆོག་མཆོད༔ བར་དུ་
ཚོགས་འཁོར་ཚུལ་དུ་རོལ༔ ཐ་མ་ལྷག་མས་སྦྱིན་གཏོང་བྱ༔ ཐོག་མཐའ་བར་གསུམ་
ནམ་དུ་ཡང་༔ ཟས་ཀྱི་རྣལ་འབྱོར་དག་དང་བསྟུན༔ ཧ་ཅང་བཏུང་བས་མྱོས་པ་དང་༔
བཟའ་བས་ཤིན་ཏུ་འགྲང་བ་ན༔ རིག་པ་མི་དངས་ལུས་པོ་ལ༔ ནད་འཇུག་མཐར་
ཡང་མི་བདེ་ཞིང་༔ དགེ་སྦྱོར་མི་འཕེལ་ཉོན་མོངས་རྒྱས༔ དེ་ཕྱིར་རན་ཚོན་ཟིན་པ་
གནསཿ བཟའ་བཏུང་ཚོད་ཟིན་རྒྱལ་བའི་སྐུ༔ ཚེ་རིང་ནད་མེད་སྒྱུ་ལུས་སྙོམས༔
འབྱུང་བ་རྣམས་ཀྱང་རང་ས་ཟིན༔ རང་རང་སྟོབས་རྒྱས་ནུས་པ་འབྱིན༔ དེ་སོགས་
ཡོན་ཏན་བསམ་མི་ཁྱབ༔ རྟག་ཏུ་མི་མྱོང་བཟའ་བཏུང་ནི༔ སྨན་དཔྱད་ཆེད་དུ་མ་
གཏོགས་པ༔ བརྟེན་དུ་མི་རུང་ནད་འཇུག་རྒྱུ༔ ཐལ་བ་ཐམས་ཅད་གནོད་པ་ཡིན༔
སྙོམས་པ་ཐམས་ཅད་ཕན་པ་ཡིན༔ དེ་ཡི་རྒྱུ་མཚན་ཤེས་པར་བྱ༔ སྙིང་དང་འཁྲས་
དང་རུལ་སུམ་ཅན༔ མ་སྨིན་བཟའ་བཏུང་སྐྱོན་གྱི་རྒྱུ༔ དཀོར་གྲིབ་ཁ་ཤུལ་ངན་པ་
དང་༔ མ་དག་གཡོས་ཉེས་རིགས་མི་མཐུན༔ དུག་ཏུ་འགྱུར་རྣམས་རིང་དུ་སྤང་༔ དེ་
བརྟེན་ཚེ་ཐུང་ནད་མང་ཞིང་༔ དགེ་སྦྱོར་མི་འཕེལ་ངན་སྣོད་རྒྱུ༔ དེ་སོགས་རྣལ་
འབྱོར་རིག་པས་དཔྱད༔ དུས་མིན་བཟའ་བཏུང་སྤྱད་ཉེས་པས༔ སྐྱོན་དུ་འགྱུར་ཕྱིར་
དེ་ཡང་སྤང་༔ དུས་ལ་བབ་ནས་མ་སྤྱད་པཿ ལུས་ཀྱི་བཀྲག་མདངས་སྟོབས་འཆོར་
བས༔ དེ་ཡི་བྱེ་བྲག་ཤེས་པར་བྱ༔ དཀའ་ཐུབ་བཅུད་ལེན་བརྟེན་རྣམས་ཀྱང་༔ རང་
རང་གཞུང་ནས་བཤད་པ་ལྟར༔ ཐོག་མར་སྤྱད་ཅིང་བར་དུ་བརྟེན༔ ཐ་མ་དོན་
320



སྔོན་འགྲོ་ཆོས་སྤྱོད་སོགས་ཀྱི་སྐོར།
འབྲས་ལེགས་པར་བྱ༔ བླ་མེད་བྱང་ཆུབ་དོན་གཉེར་བས༔ གཞི་རྟེན་སྒྱུ་ལུས་རིན་
ཆེན་འདི༔ མཐུན་པའི་བཟའ་བཏུང་སྨན་དཔྱད་ཀྱིས༔ རྒྱུན་དུ་གསོ་བྲན་བཀུར་སྟི་
འབད༔ རང་ལ་ཕན་པའི་བྱེ་བྲག་རྣམས༔ ཅི་སྟེ་རང་གིས་མ་ཤེས་ན༔ གསོ་དཔྱད་
རིགས་གནས་མཁན་ལ་དྲི༔ ཕན་གནོད་བླང་དོར་གང་བསླབ་པ༔ མ་ཡི་ངག་བཞིན་
གཅེས་པར་བཟུང་༔ དྲན་བསམ་སོ་མ་བརྟེན་བྱས་ཏེ༔ རྒྱུན་དུ་ནར་མར་སྤྱོད་པ་སྤྱད༔
རང་ལ་རང་དབང་ཡོད་བཞིན་དུ༔ མཐུན་པའི་སྤྱོད་པ་མི་སྤྱད་ན༔ བློ་ཉེས་གོ་ལོག་
འཁྲུལ་པ་ཅན༔ གཞུང་ལུགས་ཚུལ་བཞིན་བཤད་ནས་ཀྱང་༔ མི་བདེ་སྣ་ཚོགས་བྱུང་
གྱུར་ན༔ སྔོན་གྱི་ལས་སུ་ཤེས་བྱས་ལཿ གཞན་གྱི་སྡུག་བསྔལ་ཐམས་ཅད་ཀྱང་༔
བདག་ཉིད་གཅིག་པུས་མྱོང་ནས་ཀྱང་༔ གཞན་ལ་སྡིག་པར་མ་གྱུར་ཅིག༔ བདག་
གིས་མཁན་སློབ་ཕ་མ་དང་༔ དྲིན་ཆེན་རྣམས་ཀྱིས་ཐོག་དྲངས་པའི༔ འགྲོ་བ་རྣམས་
ཀྱི་གླུད་དུ་འགྲོ༔ སྙམ་པའི་བློ་འདུན་དྲག་ཏུ་བསྐྱེད༔ དེ་ལྟར་ངེས་པ་རྒྱུད་ལ་བརྟེན
མདོར་ན་རང་གཞན་བརྗེ་བ་སྟེ༔ བདག་གི་བདེ་བ་གཞན་ལ་སྦྱིན༔ གཞན་གྱི་སྡུག་
བསྔལ་བདག་གིས་བླང་༔ དངོས་སམ་འདུན་པ་སུས་བྱས་ཀྱི༔ མི་དེ་ངན་སོང་ལྟུང་
མི་སྲིད༔ རྒྱལ་བས་བགྲོད་པའི་གཞུང་ལམ་ཟིན༔ ཕྱིར་མི་ལྡོག་པའི་ས་བོན་ཐེབ༔
འདི་འདྲའི་རྣལ་འབྱོར་ཕྱི་རབས་དཀོན༔ འོན་ཀྱང་སྲིད་མཐའ་མི་ཁེག་ཕྱིར༔ མན་
ངག་ཐེམས་སུ་སྦོས་ལ་ཞོག༔ མདོར་ན་ཕྱི་རབས་རྗེས་འཇུག་དང་༔ འདིར་འདུས་
མངའ་བདག་རྗེ་འབངས་རྣམས༔ བཟའ་བཏུང་ལོངས་སྤྱོད་གང་ལ་ཡང་༔ མངོན་
ཞེན་རང་འདོད་ཁེ་གྲགས་དང་༔ འགྲན་སེམས་ལོག་འཚོ་ཐམས་ཅད་སྤང་ ཡིད་
དགའ་ཙམ་གྱིས་བཟའ་བཏུང་ལཿ ཐར་པའི་གེགས་ཤིང་མ་བྱེད་པརཿ༔ དྲན་བསམ་
ཡིད་ཀྱི་ཁུ་བྱུག་བརྟེན༔ བློ་བྲལ་ཆེན་པོའི་ངང་དུ་ཞོག༔ བཟའ་བཏུང་གི་དེ་ཉིད་
གསལ་བ་བྱང་ཆུབ་ལམ་གྱི་བདུད་རྩི་ཞེས་བྱ་བ༔ སྐལ་ལྡན་ལས་ཅན་རྣམས་དང་
321



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
འཕྲད་པར་ཤོག༔ ས་མ་ཡཱ༔ རྒྱ་རྒྱ་རྒྱ༔ སྦས་རྒྱ༔ གཏད་རྒྱ༔ གཏེར་རྒྱ༔ དྷ་ཐིམ༔
སངས་རྒྱས་གླིང་བའི་གཏེར་མ་ཡང་དག་པའོ༔ མངྒལཾ། ། ། ། །
322



སྔོན་འགྲོ་ཆོས་སྤྱོད་སོགས་ཀྱི་སྐོར།
ཨོྃ༔ བླ་མ་དགོངས་པ་འདུས་པ་ལས། སྤྱོད་ལམ་གྱི་དེ་
ཉིད་གསལ་བ་འགག་དོན་འདུས་པའི་
སྙིང་པོ་ཞེས་བྱ་བ་
བཞུགས་སོ༔
མཾ༔ ༔གཏྲབག་ཅགལཾ ན་མོ་གྷུ་རུ་དྷེ་ཝ་ཌཱཀྐི་ནི་ཧཱུྃ༔ མཐའ་བྲལ་ཀ་དག་
ཆོས་ཀྱི་སྐུ༔ ཅིར་སྣང་རང་གསལ་ལོངས་སྤྱོད་རྫོགས༔ ཀུན་མཁྱེན་འགྲོ་འདུལ་
སྤྲུལ་པའི་སྐུ༔ སྐུ་གསུམ་སྒྲོན་མེ་མཆོག་ལ་འདུད༔ ཅི་ལྟར་རྒྱལ་བའི་བསྟན་པ་ལ༔
ཞུགས་ཤིང་རྣལ་འབྱོར་རྗེས་འཇུག་རྣམས༔ ལོག་སྤྱོད་འཁྲུལ་འཁོར་རྒྱུན་བཅད་
ནས༔ སྤྱོད་ལམ་དེ་ཉིད་གསལ་ལ་ལྟོས༔ མཐར་ཐུག་དོན་ཆེན་བསྒྲུབ་པ་ལ༔ གནས་
སྐབས་སྤྱོད་ལམ་གཙོ་ཆེ་བསཿ རབ་འབྲིང་ཐ་སོགས་གང་གིས་ཀྱང་༔ ཡལ་བར་མ་
དོར་འདིར་ཞུགས་སོ༔ ཅི་ཁྱོད་རྟོགས་པར་ལྡན་ཞེ་ན༔ གང་བྱུང་སྤྱོད་ལམ་རྣམ་ཐར་
སྐྱོང་༔ འོ་ན་དུད་འགྲོར་རང་སྤྱོད་ཀྱང་༔ གང་བྱུང་སྤྱོད་ལམ་སྐྱོང་བ་དེ༔ གདིང་ཐོབ་
རྟོགས་པར་ལྡན་ནམ་ཅི༔ རྣམ་མཁྱེན་རྫོགས་པའི་སངས་རྒྱས་དང་༔ བྱང་སེམས་
འཕགས་པ་རིག་འཛིན་སོགསཿ དགོངས་པ་མཁའ་ལྟར་དག་རྣམས་ཀྱང་༔ གང་ལ་
གང་འདུལ་སྤྱོད་ཚུལ་གྱིས༔ འགྲོ་བ་ཁ་ལོ་བསྒྱུར་བ་མཐོང་༔ དེ་ཕྱིར་བྱུང་རྒྱལ་བྱ་བ་
ཁྱོད༔ རྟོགས་པར་མ་ལྡན་རང་གྲགས་བསྟན༔ སྤྱོད་པ་ཚུལ་དང་ལྡན་སྤྱོད་པས
ཁྱོད་ཀྱི་རྟོགས་ལ་གནོད་དམ་ཅི༔ གནོད་པ་རྟོགས་པ་དེ་གང་གིསཿ ས་བོན་ས་ལ་
གང་བཏབ་པ༔ དེ་ཡི་མྱུ་གུ་སྟེང་དུ་འབྱུང་༔ དེ་བཞིན་ནང་ན་གདིང་ཡོད་ན༔ དེ་ཡི་
ལྡན་འབྲས་ཕྱི་ལ་འཆར༔ སྤྱོད་ཚུལ་རིག་པས་ཤེས་པར་འགྱུར༔ གདིང་ལྡན་རྣམ་
323



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
ཐར་སྤྱོད་པ་ནི༔ གང་གིས་མཐོང་རྣམས་གུས་པ་སྟེར༔ མ་དག་རྣམས་ཀྱང་དག་སྣང་
སྐྱེ༔ རྫུན་སོགས་འཁྲུལ་པའི་སྤྱོད་འགྱུར་ཏེ༔ གནས་སྐབས་ཡིན་ཡིན་འདྲ་མོད་ཀྱང་
ཅུང་ཟད་ཙམ་ནས་འདྲ་སྣང་སྐྱེ༔ སྨོན་ལམ་མ་དག་སྐྱེ་བོ་འགའ༔ དེ་ཡི་རྗེས་སུ་
འཇུག་པར་བྱེད༔ དེ་ལྟར་མ་ཡིན་བཟང་པོ་ཡི༔ སྤྱོད་ཚུལ་འདི་རྣམས་ཉམས་སུ་བླང་༔
འདི་ལ་རྣམ་པ་བཞི་ཡོད་དེ༔ ཕྱི་དང་ནང་དང་གསང་བ་དང་༔ གནས་སྐབས་བསྟུན་
པའི་སྤྱོད་ལམ་མོ༔ ཀུན་ལ་དྲན་བསམ་འདུན་པ་ནི༔ རང་འདོད་དྲི་མས་མ་གོས་
ཤིང་༔ གཞན་དོན་བྱང་ཆུབ་སེམས་བསྐྱེད་གཙོ༔ དེ་ཡང་བསམ་པའི་ཁྱད་པར་ལས༔
འཁོར་འདས་སྐད་ཅིག་ཉིད་ཀྱིས་བྱེད༔ དེ་ཕྱིར་འདུན་པ་གནད་ཆེར་བསྟན༔ དེ་
ཡང་ཕྱི་ཡི་སྤྱོད་ལམ་དུ༔ ཞི་ཞིང་དུལ་ལ་མཛེས་པར་བསྟན༔ དྲག་ཤུལ་ཏབ་ཏོབ་མ་
ཡིན་ཡང་༔ དལ་གྱིས་གཉུག་བསྲིང་འཇམ་ལ་བབ༔ ངག་ཀྱང་ཀུ་ལང་ཅ་ཅོ་མིན༔
ཚིག་རྩུབས་དྲག་ཤུལ་མི་བརྗོད་ཅིང་༔ དལ་གྱིས་འཇམ་ཞིང་ཕན་པར་བརྗོད༔ ལུས་
ངག་ཡིད་གསུམ་མཉམ་པར་བཞག༔ དེ་ཡི་ངང་ལ་དྲན་བསམ་བཏང་༔ སྤྱོད་ལམ་
འོས་དང་མི་འོས་དང་༔ བརྗོད་ཚིག་འོས་དང་མི་འོས་རྣམས༔ གཞིག་པས་འོས་སྤྱོད་
མི་འོས་དོར༔ དེ་བཞིན་བརྗོད་ལའང་ཤེས་པར་བྱ༔ དེས་ནི་རང་སྣང་འགྱུར་བ་དང་༔
གཞན་སྣང་ཐབས་ཀྱིས་འགྱུར་ནས་ཀྱང་༔ བཟང་པོའི་སྲོལ་དུ་ཆུད་པར་འགྱུར༔
ནང་གི་སྤྱོད་ལམ་འདི་ལྟར་སྤྱོད༔ རང་ལུགས་གཤིས་ཕབ་བཅོས་མ་སྤང་༔ བཞིན་
ལ་འགྱུར་ལྡོག་མེད་པར་བྱ༔ བྱ་བྱེད་འདུ་བྱེད་རིགས་རྣམས་ཀུན༔ འཕྲལ་ལྷོད་ཁོང་
སྒྲིམ་མཉམ་པར་བཞག༔ འདུན་པ་སྔོན་དུ་སོང་བས་སྤྱད༔ ནོར་འཁྲུལ་མེད་པའི་བྱ་
བར་འབད༔ ལེ་ལོ་རྣམ་གཡེང་བཏང་སྙོམས་མིན༔ ཧ་ཅང་བརྩོན་འགྲུས་ཏབ་ཏབ་
མིན༔ ཤུགས་འབྱུང་རོལ་པ་འགག་མེད་ལཿ རང་ཚོར་འཛིན་ཞིང་གཏན་ལ་དབབ༔
ངག་ཀྱང་མང་ཉུང་རན་པར་སྨྲ བྱ་བ་གང་ཡང་མི་འཇུག་ཅིང་༔ རང་གཞན་དོན་
324



སྔོན་འགྲོ་ཆོས་སྤྱོད་སོགས་ཀྱི་སྐོར།
འབྲས་གང་གིས་འགྲུབ༔ གཞན་གུས་རང་ཡང་དང་སྤྲོར་འགྱུར༔ གསང་བའི་སྤྱོད་
པ་སྐྱེད་ཚུལ་ནི༔ གར་དང་ཕྱག་རྒྱ་སྟངས་སྟབས་དང་༔ འཁྲུལ་འཁོར་རིག་པ་
མང་པོ་རྣམསཿ རྣལ་འབྱོར་ཉམས་རྩལ་ལྡན་པ་ཡིསཿ ལྷ་ཡི་བསྐྱེད་རིམ་གསལ་བ་
དང་༔ སྟོང་རའི་ཏིང་འཛིན་ངང་ལ་གནས༔ མ་དག་སྐྱེ་བོས་མཐོང་གྱུར་ན༔ སྒྲོ་སྐུར་
རྒྱུར་འགྲོ་གསང་བར་སྤྱོད༔ གསང་སྔགས་གཉན་པོའི་ཚོགས་གྲལ་དང་༔ དུར་ཁྲོད་
བས་མཐའ་ལ་སོགས་སུ༔ རྣལ་འབྱོར་རོལ་པའི་སྤྱོད་པ་སྤྱད༔ ཚོགས་དྲུག་ཡུལ་
དང་ཡུལ་ཅན་ཀུན༔ ཕྱི་ནང་དབྱེར་མེད་བསྲེས་ནས་ཀྱང་༔ གཉིས་མེད་བླང་དོར་
མེད་པར་སྤྱད༔ ཀུན་སློང་ཆེན་པོའི་རོལ་པ་ཡིས༔ སྣང་སྲིད་རྩེད་མོའི་ངང་ནས་སྤྱད༔
ཡབ་ཡུམ་ཐབས་དང་ཤེས་རབ་ཀྱིས༔ དགའ་བཞི་ཡེ་ཤེས་ཆེན་པོར་སྤྱད༔ སྣང་
སྟོང་དབྱེར་མེད་འཁྲུལ་འཁོར་གྱིས༔ ཟག་མེད་དཀྱིལ་འཁོར་ཀློང་དུ་སྤྱོད༔ གཉིས་
འཛིན་འཁྲུལ་བའི་བློ་རྟོག་རྣམས༔ གདིང་ལྡན་གཅིག་ཐག་ཆོད་པར་སྤྱད༔ མདོར་
ན་རྣལ་འབྱོར་སྒོ་གསུམ་པོ༔ ཕྱི་ནང་སྣང་སྲིད་ཕྱམ་བརྡལ་དུ༔ སྤྱོད་པ་སྤྱད་ཅིང་ངང་
ལ་བཞག ངང་ལ་བཞག་ཅིང་སྤྱོད་ལམ་སྤྱོད༔ གནས་སྐབས་བསྟུན་པའི་སྤྱོད་ལམ་
ནི༔ འགྲོ་བ་དུ་མའི་སྣང་ཚུལ་ནི༔ གང་ལ་གང་འདུལ་སྤྱོད་ལམ་བྱ༔ གཙང་མའི་
རིགས་ཀྱི་སྣང་ཚུལ་དང་༔ གང་དུ་སྡོད་པའི་ས་ཕྱོགས་དང་ གནས་ཁང་ཕྱག་བདར་
བརྐྱང་ནུལ་བྱ༔ ས་གཞི་སྤོས་ཀྱིས་བརྡལ་ཞིང་བྱུགས༔ ཁ་ལག་གདོང་སོགས་
བཀྲུ་བྱ་ཞིང་༔ ཤིན་ཏུ་གཙང་ལ་དག་པར་བྱ༔ ཤ་ཆང་སྒོག་སོགས་འབག་རྩོག་སྤང་༔
སྤྱོད་ལམ་ཞི་དུལ་ལྷོད་ཆགས་པས༔ དད་ཅན་དང་བ་འདྲེན་པ་ཡི༔ དམིགས་རྐྱེན་
འགྱུར་བའི་སྤྱོད་ལམ་སྤྱད༔ དེ་བཞིན་འགྲོ་བ་སྣ་ཚོགས་ཀྱི༔ སོ་སོའི་རིགས་དང་
བསྟུན་ནས་ཀྱང་༔ དེ་ལ་དེར་མཐུན་སྤྱོད་ལམ་བྱ༔ མདོར་ན་དུས་ཚོད་གནས་སྐབས་
ཀྱི༔ བྱེ་བྲག་ཐམས་ཅད་ཤེས་བྱས་ལ༔ ཀུན་དང་མཐུན་པའི་སྤྱོད་ལམ་ཀུན༔ སྒོ་
325



ཨོ་རྒྱན་སངས་རྒྱས་གླིང་པས་གཏེར་ནས་བཏོན། །
གསུམ་བག་ཡོད་ལྡན་པས་སྤྱད༔ ཕྱི་རོལ་སྤྱོད་ལམ་ཅི་བྱེད་ཀྱང་༔ ནང་དུ་ཏིང་འཛིན་
མི་གཡོ་གནད༔ དེས་ནི་ཕྱི་ནང་འཛོམ་ནས་ཀྱང་༔ རྣལ་འབྱོར་སྤྱོད་ལམ་གང་སྤྱད་
ཀུན༔ ཀུན་ཡིད་མཐོང་སྣང་དང་བ་འདྲེན༔ ཕྱི་ནང་རྟེན་འབྲེལ་གཉིས་འཛོམ་པས༔
རང་གཞན་དོན་གྱི་འབྲས་བུ་ཀུན༔ སྐུ་གསུམ་འབྲས་བུ་ཡོངས་རྫོགས་ཤིང་༔ ཡང་
དག་དོན་མཆོག་ཐོབ་པར་འགྱུར༔ ཕྱི་ཡི་སྤྱོད་ལམ་ལེགས་སྤྱད་པསཿ ནང་དུ་ཏིང་
འཛིན་འཕེལ་གྲོགས་བྱེད༔ ནང་དུ་ཏིང་འཛིན་འཕེལ་བ་ཡིས༔ ཕྱི་རོལ་སྣང་སྲིད་
ཆམ་ལ་ཕབ༔ ལྷ་འདྲེ་མི་གསུམ་དབང་དུ་བསྡུས༔ ཟས་ནོར་ལོངས་སྤྱོད་ཤུགས་ལ་
འབྱུང་༔ དགྲ་གདོན་བར་ཆད་ངང་གིས་ཞི༔ རྣལ་འབྱོར་བསམ་པ་ཆོས་བཞིན་
འགྲུབ༔ རང་གཞན་བདེ་ལེགས་དཔལ་ལ་སྤྱོད༔ ཉོན་མོངས་རྟོག་པ་རང་བཞིན་
ཡལ༔ ཚེ་འདིའི་མངོན་ཞེན་ཞར་ལ་ཆོད༔ འགྲོ་རྣམས་རླབས་ཀྱིས་དྲངས་བར་
འགྱུར༔ སྤྱོད་ལམ་བརྟན་པ་ཐོབ་དེ་ཡིས༔ གསད་པ་གསོ་ཞིང་འབྱུང་བ་རྣམས༔
རང་དབང་ཐོབ་ནས་སྤྲུལ་བསྒྱུར་སྟོན༔ འཇིག་རྟེན་སྟོང་ཁམས་ཁ་ལོ་བསྒྱུར༔ འདྲེ་
སྲིན་འབྱུང་པོ་བྲན་དུ་ཁོལ༔ དེ་སོགས་ཡོན་ཏན་བརྗོད་ལས་འདས༔ དེ་ཕྱིར་རྣལ་
འབྱོར་སྤྱོད་པ་གཙོ༔ བདག་འདྲ་པདྨ་བཛྲས་ཀྱང་༔ མཆོག་དོན་ལྟ་སྒོམ་དོན་འབྲས་
རྣམས༔ འཆུག་མེད་གཏན་ལ་ཕབ་ནས་ནི༔ སྣང་སྲིད་རྩེད་མོར་ཤར་གྱུར་ཀྱང་༔
གང་ལ་གང་འདུལ་སྤྱོད་ལམ་གྱིས༔ སྤྱོད་ལམ་སོ་སོར་མ་སྤྱད་ན༔ གཅིག་ཚུལ་རོལ་
པ་སྤྱོད་པ་ཡིས༔ འགྲོ་བ་ཐུལ་བར་མི་འགྱུར་ཕྱིར༔ ཕྱི་ནང་གསང་སོགས་སྤྱོད་པ་ལ༔
བརྟེན་ནས་གདུལ་བྱ་ངང་གིས་འདུལ༔ ཀུན་ཀྱང་ཐར་པའི་ས་ལ་འཁོད༔ རིག་
འཛིན་ཁོལ་བུའི་བསྟན་པ་སྐྱོང་༔ སྟོན་པའི་ཞལ་ཚབ་གཉིས་པར་གྱུརཿ ཁོ་བོ་སྟོང་
ཁམས་ཀུན་གྲགས་ཡིན༔ ཁྱད་པར་བོད་ལ་བཀའ་དྲིན་ཆེ༔ ཨེ་མ་ཆོས་རྒྱལ་སྤྲུལ་
པའི་སྐུ༔ ཚེ་རབས་སྨོན་ལམ་མཐུ་ཤུགས་ཀྱིསཿ སྲས་བློན་འབངས་བཅས་དགོངས་
326



སྔོན་འགྲོ་ཆོས་སྤྱོད་སོགས་ཀྱི་སྐོར།
པ་བསྒྲུབ༔ ཡང་ཡེ་རྗེས་འཇུག་འཁོར་བཅས་རྣམས༔ ལུས་ངག་ཡིད་གསུམ་མཉམ་
གནས་པ༔ ཕྱི་ནང་གསང་བའི་སྤྱོད་པ་དང་༔ གནས་སྐབས་ཡུལ་དོན་སྤྱོད་ལམ་ཀུན༔
ཅི་ལྟར་རྩལ་བཞིན་མཐུན་པར་སྤྱོད༔ ཁྱད་པར་སྙིགས་དུས་འགྲོ་བ་རྣམས༔ སྤྱོད་
ལམ་ཐབས་ཀྱིས་འདུལ་འཚལ་བས༔ བརྡ་དང་རྣམ་འགྱུར་དུ་མ་དང་༔ ཚུལ་ལྡན་
བག་ཡོད་མཛེས་པའི་ངང་༔ སྤྱི་མཐུན་ཁ་ལོ་བསྒྱུར་བར་སྤྱོད༔ གསང་སྔགས་སྤྱོད་
པའི་ཚུལ་རྣམས་ཀྱང་༔ གང་ལ་གང་དམིགས་མ་གཏོགས་པ༔ རྣམ་རོལ་ལ་སོགས་
དཀྱིལ་འཁོར་བ༔ མངོན་སུམ་མ་ཡེངས་དགོངས་པས་སྤྱད༔ སྤྱི་གཞུང་དཔང་དུ་
མ་བཞག་པའི༔ སྤྱོད་པ་སྤྱད་ཚེ་འདི་སྐད་སྤྱོགས༔ འགྲོ་བ་བསླུ་བྲིད་སྤྱོད་པ་ནི༔ རྣལ་
འབྱོར་ཆེ་གེས་སྤྱོད་དེ་ཞེས༔ ཀུ་ཅོ་འདོན་ཞིང་ཁྲམ་རྒྱུག་བྱེད༔ དེ་མཐུན་འགྲོ་བས་
ལོག་པར་ལྟ༔ རང་གཞན་རྡོ་རྗེའི་དམྱལ་བར་བསྲེག མཐོ་སྤྱད་མ་ཤེས་དམན་སར་
ལྟུང་༔ གསང་སྔགས་གཉན་ལ་སྐུར་པ་འདེབས༔ སྲུང་མ་མ་མོ་མཁའ་འགྲོ་འཁྲུག
རྒྱལ་ཁམས་མ་རུང་ལྟས་ཀྱིས་ཁེངསཿ རྣལ་འབྱོར་ཚེ་སྲོག་འཇོམས་པར་འགྱུར༔
བསྟན་པ་མི་འཕེལ་ངན་སྤྱོད་དང་༔ བདུད་དང་འདྲེ་ངན་བསྟན་པ་ལྷགས༔ བདུད་
དང་བདུད་ཀྱི་རིགས་ཀྱི་ལྷ༔ སྤྲུལ་དང་ཡང་སྤྲུལ་རྒྱལ་ཁམས་གང་༔ ང་མིན་ང་འདྲའི་
སྤྱོད་པ་སྐྱོང་༔ བསྟན་ལ་དཀར་པོའི་ཆོས་ལུགས་བསྣུབ༔ ཕྲ་མེན་བསླུ་ཆོས་ཡིག་སྣ་
དར༔ དེ་སོགས་སྐྱོན་རྣམས་མང་འབྱུང་བས༔ སྤྱོད་པ་ལོག་པར་སྤྱོད་པ་ཡིས༔
གསང་སྔགས་སྤྱོད་པ་སྤྱད་ཉེས་པས༔ སྲུང་མ་མ་དགྱེས་བཀའ་ཡོག་ཡིན༔ དེ་ཕྱིར་
ཕྱི་རབས་རྗེས་འཇུག་རྣམས༔ ལུས་ངག་ཡིད་གསུམ་སྤྱོད་ལམ་ཀུན༔ འགྲོ་འཆགས་
ཉལ་འདུག་ལ་སོགས་པ༔ གར་བྱེད་ཐམས་ཅད་ཐབས་ཀྱིས་སྤྱོད༔ འགྲོ་བ་རྣམས་
དང་སྣང་ཚུལ་བསྟུན༔ རང་ཚུགས་མ་ཤོར་སྟབས་ལ་གཟབ༔ ཆོས་ཚུགས་མ་འཆུག་
གནད་ལ་བསྒྲིམ བཀའ་ཁྲིམས་མ་ལོག་ཆོས་བཞིན་བྱ༔ བདུད་དབང་མ་སོང་
327



ཨོ་རྒྱན་སངས་རྒྱས་གླིང་པས་གཏེར་ནས་བཏོན།
གཉེན་པོ་བསྟེན༔ འཁོར་བ་གཏིང་མཐའ་མེད་པའི་ཕྱིར༔ རླབས་ཀྱིས་མ་ཁྱེར་ཤེས་
པ་བསྒྲིམ༔ རང་ཚུགས་མ་ཤོར་སྙོམས་ནས་ནི༔ སྤྱོད་ལམ་ལེགས་ལེགས་སྤྱོད་ཉེས་
པས༔ ཕུབ་མ་ཞབས་སུ་ཆུ་དཀྱུས་བཞིན༔ རང་འཁྲུལ་མ་ཚོར་ཉེན་ཡོད་པས༔ སྐབས་
སྐབས་དབང་པོ་ནང་དུ་གཏམཿ ལེགས་ཉེས་གཞིག་འགྲེལ་ལམ་ལ་ལྟ༔ ཐུན་ཆུང་
གྲངས་མང་ཕྱི་ནང་བསྟུན༔ ཡང་དག་གནས་ལུགས་ངང་ལ་བཞག མངོན་སུམ་
རིག་པའི་དོན་ལ་གཟིར༔ འཆུག་མེད་གནད་དང་ལྡན་པ་གཅེས༔ ས་མ་མཱ༔ ཡང་
དག་ལམ་མཆོག་བགྲོད་པ་ཡི༔ ལམ་གྱི་ཆ་རྐྱེན་ཐབས་ཀྱི་གྲོགས༔ སྤྱོད་ལམ་དེ་
ཉིད་གསལ་བ་སྟེ༔ ད་ལྟ་སྤེལ་བའི་གནས་མེད་པས༔ མ་འོངས་རྗེས་འཇུག་དོན་
སླད་དུ༔ དགོངས་འདུས་གསང་རྒྱ་ཐིམ་ལ་ཐོབ༔ ཟབ་ཕྱིར་རིན་ཆེན་གཏེར་དུ་སྦོས༔
ས་མ་ཡཱ༔ ཁ་ཐམ༔ རྟ་ནག་སྡེ་བརྒྱད་དྲེགས་པའི་ཚོགས༔ བསྟན་སྲུང་བཀའ་ཡི་བྱ་
ར་གྱིས༔ གཏེར་རྐུན་དམ་ཉམས་ཐེ་ཚོམ་ཅན༔ ལོག་པར་ལྟ་བའི་དབང་པོ་སྣུབས༔
ང་ཡི་རྗེས་འཇུག་རིགས་ཀྱི་བུ༔ དམ་ཚིག་ཅན་གྱི་སྟོངས་གྲོགས་མཛོད༔ བསྟན་
སྐྱོང་མ་མོའི་ཚོགས་རྣམས་ཀྱང་༔ དམ་ཚིག་ཅན་གྱི་གྲོགས་མཛོད་ལ༔ དམ་ཚིག་
ཉམས་པའི་སྙིང་ཁྲག་འཐུང་༔ ཡུན་གྱི་གཏན་སྲིད་སྐྱོང་མཛོད་ཅིག༔ ས་མ་ཡཱ༔ དམ་
ཚིག་གི སྐུའི་རྒྱ་གསུང་གི་རྒྱ ཐུགས་ཀྱི་རྒྱ༔ སྦས་རྒྱ༔ ཐུགས་ཀྱི་ཀློང་དུ་གཏད་རྒྱ༔
བཀའ་སྲུང་རྟ་མགྲིན་ནག་པོ་དང་གཏེར་སྲུང་འབར་བ་སྤུན་བདུན་ལ༔ གཏེར་རྒྱ༔ པུ་རི་ཕུག་མོ་ཆེར་
གཏེར་དུ་ ཁ་ཐམ་ ཀུན་ལ་མི་བསྟན་ དྷ་ཐིམ༔ རང་གི་སྙིང་དུ བདག་འདྲ་
སངས་རྒྱས་གླིང་པའི་གཏེར་མའོ༔ མངྒ་ལཾ།། །།
328



སྔོན་འགྲོ་ཆོས་སྤྱོད་སོགས་ཀྱི་སྐོར།
རྩིས་འཕྲུལ་པ།
དཔེ་སྒྲིག་པ།
ཞུ་དག་པ།
རེ་སྐོང་ཚུལ་ཁྲིམས་བཟང་པོ་དང་
བསྟན་པ་དར་རྒྱས་གཉིས་ཡིན། །
རེ་སྐོང་བསྟན་པ་དར་རྒྱས་ཡིན།
རེ་སྐོང་བསྟན་པ་དར་རྒྱས་ཡིན། །
འt
|
ངན
༧ » d c<<
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེར་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ།།
329
